<!DOCTYPE html PUBLIC "-//W3C//DTD HTML 4.01 Transitional//EN">
<html lang="fr">
<head>
  <meta http-equiv="content-type" content="text/html; charset=UTF-8">
  <title>The Project Gutenberg ebook of Le Chevalier aux dames, by le Dolent fortuné.</title>

<style type="text/css">
<!--
body { margin-left: 10%; margin-right: 10%; }
h1, h2 { text-align: left; margin-top: 2em; }
.a { margin-left: 10%; margin-top: 2em; }
p { text-align: justify; line-height: 1.2em; }
.poem { text-align: left; margin-left: 5%; width: 90%; position: relative; }
.stanza { margin-top: 1em; }
.stanza br { display: inline; }
.i0 { display: block; margin: 0 0 0 2em; text-indent: -2em; }
.trnote { font-family: sans-serif; font-size: 95%; padding: .5em;
  margin-left: 5%; margin-right: 5%; border: dotted 1px; }
.c { margin-top: 1em; margin-bottom: 1em; text-align: center; }
-->
</style>
</head>
<body>

<h1>Cy est le Chevalier aus Dames.<br>
De grant leaultez et prudence<br>
Qui pour les garder de tous blasmes<br>
Fait grant prouesse et grant vaillance</h1>

<div class="c">
<img src="images/002.png" alt="[Illustration]">
</div>
<div class="c">
<img src="images/194.png" alt="[Illustration]">
</div>
<h4>L'acteur</h4>

<div class="poem">
  <div class="stanza">
    <span class="i0">Pensif et agravé de doeil</span><br>
    <span class="i0">Longtain de tout confort et joie</span><br>
    <span class="i0">Pleurant larmes de cuer et d'oeil</span><br>
    <span class="i0">Comme ung qui desespoir desvoie</span><br>
    <span class="i0">Nagaires: ainsi me trouvoie</span><br>
    <span class="i0">Sur ung lit: cuidant m'endormir</span><br>
    <span class="i0">Mais le repos dont fain j'avoie</span><br>
    <span class="i0">Failloit qu'il tournast en gemir</span><br>
    <br>
  </div>

  <div class="stanza">
    <span class="i0">La grant destresse de mon cueur</span><br>
    <span class="i0">Ne se souffroit estre obliee</span><br>
    <span class="i0">Ains il failoit que sa douleur</span><br>
    <span class="i0">Fust par maintz souspirs desliee</span><br>
    <span class="i0">Du lieu: ou elle estoit liee</span><br>
    <span class="i0">Par variance de fortune</span><br>
    <span class="i0">Que rigueur avoit aliee</span><br>
    <span class="i0">Sur moy plus que sur ame aucune</span><br>
    <br>
  </div>

  <div class="stanza">
    <span class="i0">Le cueur m'estoit en grant traveil</span><br>
    <span class="i0">Et en trespiteux pensement</span><br>
    <span class="i0">Parquoy mes yeulx furent en veil</span><br>
    <span class="i0">Toute la nuit presque ensement</span><br>
    <span class="i0">Qui ne fin ne commencement</span><br>
    <span class="i0">Trouver pouoye en mon mesaise</span><br>
    <span class="i0">Ne reconfort n'avancement</span><br>
    <span class="i0">D'espoir: qui les dolans appaise</span><br>
    <br>
  </div>

  <div class="stanza">
    <span class="i0">Toutesvoies comme nature</span><br>
    <span class="i0">Par sa fragilité desyre</span><br>
    <span class="i0">Avoir repos et nouriture</span><br>
    <span class="i0">Car a aultre chose ne tire</span><br>
    <span class="i0">Pour oblier mon deul et ire</span><br>
    <span class="i0">Grevé. de maintz divers propos</span><br>
    <span class="i0">Le sommeil me prit sans plus dire</span><br>
    <span class="i0">Dont tantost je fus en repos</span><br>
    <br>
  </div>

  <div class="stanza">
    <span class="i0">Je m'endormy assez et bien</span><br>
    <span class="i0">Non pas si fort que je vouloie</span><br>
    <span class="i0">Toutesfoys me fist il grant bien</span><br>
    <span class="i0">Ce bien petit que j'en prenoie.</span><br>
    <span class="i0">Lors comme au premier somp estoit</span><br>
    <span class="i0">Par devers moy vint une foys</span><br>
    <span class="i0">Dont forment je m'esbahissoie</span><br>
    <span class="i0">Je vous prometz a celle voys</span><br>
    <br>
  </div>

  <div class="stanza">
    <span class="i0">Disant ainsi de prime face</span><br>
    <span class="i0">Homs fortune/ resveille toy</span><br>
    <span class="i0">Essue tes ieulx et ta face</span><br>
    <span class="i0">Des larmes/ dont moillié te voy</span><br>
    <span class="i0">Ouvre tes yeulx: regarde moy</span><br>
    <span class="i0">Conforter vueil et esjoyr</span><br>
    <span class="i0">Ton cuer: qui est trop en effroy</span><br>
    <span class="i0">Or mectz diligence a me oyr</span><br>
    <br>
  </div>

  <div class="stanza">
    <span class="i0">Lieve toy sus: et te desmarche</span><br>
    <span class="i0">Du chetif lit ou tu remains</span><br>
    <span class="i0">Si prens de l'aincre et de la parche</span><br>
    <span class="i0">Cinq ou six fueilles en tes mains</span><br>
    <span class="i0">Aler te fault en lieu ou maints</span><br>
    <span class="i0">Sont indignes pour y aler</span><br>
    <span class="i0">Et lors verras ce qu'aux humains</span><br>
    <span class="i0">Cy aprés te fault reveler</span><br>
    <br>
  </div>

  <div class="stanza">
    <span class="i0">Il te fault estre secretaire</span><br>
    <span class="i0">D'un tresnoble et treshault secré</span><br>
    <span class="i0">Et si convient que solitaire</span><br>
    <span class="i0">Soyes. pour mieulx servir en gré</span><br>
    <span class="i0">Tu seras mis en tel degré</span><br>
    <span class="i0">Et en tel dignité d'office</span><br>
    <span class="i0">Que par dessus l'erbe du pré</span><br>
    <span class="i0">L'on prisera ton benefice</span><br>
    <br>
  </div>

  <div class="stanza">
    <span class="i0">Prens ce levrier/ blanc comme noif</span><br>
    <span class="i0">Et monte sus/ il te rendra</span><br>
    <span class="i0">Ou tu n'auras ne fain ne soif</span><br>
    <span class="i0">Ne froit ne chault ne te prendra</span><br>
    <span class="i0">Et au lieu ou il descendra</span><br>
    <span class="i0">Tiens toy illecq. et ne te mue</span><br>
    <span class="i0">En actendant ce que y viendra</span><br>
    <span class="i0">Sans parler nesque beste mue</span><br>
    <br>
  </div>

  <div class="stanza">
    <span class="i0">Escoute/ et voy/ et te tiens prés</span><br>
    <span class="i0">Ame n'aura qui te mesdie</span><br>
    <span class="i0">Et se tu oyes riens aprés</span><br>
    <span class="i0">Mectz le en escript/ quoy qu'on en die</span><br>
    <span class="i0">Tu y oiras grant melodie</span><br>
    <span class="i0">Et y verras par aventure</span><br>
    <span class="i0">Chose/ pourquoy ta maladie</span><br>
    <span class="i0">Sera mise a desconfiture</span><br>
    <br>
  </div>
</div>

<p>¶ Icy se taist la voix.</p>

<div class="poem">
  <div class="stanza">
    <span class="i0">A tant me tais et faiz depart</span><br>
    <span class="i0">De toy mon heure est acomplie</span><br>
    <span class="i0">Pense de tirer celle part</span><br>
    <span class="i0">Ou ta journee est establie</span><br>
    <span class="i0">N'actens ne prime ne complie</span><br>
    <span class="i0">Pour y aler. je te commande</span><br>
    <span class="i0">Car fol seras se tu l'oblie</span><br>
    <span class="i0">Quant si grant dame le te mande</span><br>
    <br>
  </div>
</div>

<p>¶ Icy continue l'acteur sa demande/
et devise comment le levrier le porta en
une Isle nommee l'isle de secret. Et
lors vit arriver une dame nommee
Noblesse feminine/ et puis aprés ung
Jeune homme nomme noble cueur
Lesquelz ne s'entrecongnurent point
jusques a grant temps aprés.</p>

<div class="c">
<img src="images/008.png" alt="[Illustration]">
</div>
<h4>¶ L'acteur</h4>

<div class="poem">
  <div class="stanza">
    <span class="i0">Lors ne savoie que devint</span><br>
    <span class="i0">La voix que estoit moult estrange</span><br>
    <span class="i0">Mais le beau levrier a moy vint</span><br>
    <span class="i0">Qui estoit blanc com est ung ange</span><br>
    <span class="i0">Il n'avoit pas jeu en la fange</span><br>
    <span class="i0">Ce sembloit bien a sa blancheur</span><br>
    <span class="i0">N'en rien qui blanche couleur change</span><br>
    <span class="i0">Tant estoit net plain de doulceur</span><br>
    <br>
  </div>

  <div class="stanza">
    <span class="i0">Mais je ne sçay quant je devine</span><br>
    <span class="i0">Se la chose estoit feerie</span><br>
    <span class="i0">Ou miraculeuse ou divine</span><br>
    <span class="i0">Ou vision de tricherie</span><br>
    <span class="i0">Toutesfoys par sens ou folie</span><br>
    <span class="i0">J'obey au commandement</span><br>
    <span class="i0">De la voix/ qui estoit polie</span><br>
    <span class="i0">De beau parler tresgrandiment</span><br>
    <br>
  </div>

  <div class="stanza">
    <span class="i0">Je montay sur ledit levrier</span><br>
    <span class="i0">Qui s'en aloit fuyant plus viste</span><br>
    <span class="i0">Que ne fait le vent en fevrier</span><br>
    <span class="i0">Ne l'oyseau qui es boys habite</span><br>
    <span class="i0">Si vous jure et pour vray recite</span><br>
    <span class="i0">Qu'en moins de temps: que six momens.</span><br>
    <span class="i0">Il me porta jusqu'en son giste</span><br>
    <span class="i0">Plusbeau n'a soubz les elemens</span><br>
    <br>
  </div>

  <div class="stanza">
    <span class="i0">Lors me posa dessoubz ung arbre</span><br>
    <span class="i0">Sur le ruisseau d'une fontaine</span><br>
    <span class="i0">Qui estoit ouvree en ung marbre</span><br>
    <span class="i0">Par main de grant science plaine</span><br>
    <span class="i0">Mes yeulx gectay en celle plaine</span><br>
    <span class="i0">Que par raison bien pouoit estre</span><br>
    <span class="i0">Nommee. et par raison certaine</span><br>
    <span class="i0">La seur au paradis terrestre</span><br>
    <br>
  </div>

  <div class="stanza">
    <span class="i0">Ainsi que tout esmerveillé</span><br>
    <span class="i0">De la beaulté et des merveilles</span><br>
    <span class="i0">Que je vy lors: tout esveillé</span><br>
    <span class="i0">Presque a nature impareilles</span><br>
    <span class="i0">Je vy venir par unes treilles</span><br>
    <span class="i0">Une si gratieuse ymage</span><br>
    <span class="i0">Que tout le cueur o les entrailles</span><br>
    <span class="i0">Me changea: lui faisant hommage</span><br>
    <br>
  </div>

  <div class="stanza">
    <span class="i0">Vestue estoit et atournee</span><br>
    <span class="i0">Royalement de point en point</span><br>
    <span class="i0">Et de corps aussi bien tournee</span><br>
    <span class="i0">Que nature en fist oncques point</span><br>
    <span class="i0">Fresche nouvelle et en bon point</span><br>
    <span class="i0">Tresgratieuse en son maintien</span><br>
    <span class="i0">Sy croy tant que la mort me point</span><br>
    <span class="i0">Que nature y mist tout le sien.</span><br>
    <br>
  </div>

  <div class="stanza">
    <span class="i0">Cuidant que je fusse apparceu</span><br>
    <span class="i0">Treshumblement la saluay</span><br>
    <span class="i0">Mais si tresbien m'en est escheu</span><br>
    <span class="i0">Qu'en vain donné mon salut ay</span><br>
    <span class="i0">Pourquoy toute coleur muay</span><br>
    <span class="i0">Craingnant ma povre petitesse</span><br>
    <span class="i0">Qu'alors bien petit valu ay</span><br>
    <span class="i0">Au regard de sa grant haultesse</span><br>
    <br>
  </div>

  <div class="stanza">
    <span class="i0">Neantmoins. se vint appoyer</span><br>
    <span class="i0">Des bras sur la fontaine ung poy.</span><br>
    <span class="i0">Et emprés moy s'escontoyer</span><br>
    <span class="i0">Mais elle mot. non fiz je moy</span><br>
    <span class="i0">Alors pensoie en bonne foy</span><br>
    <span class="i0">Que la chose estoit impossible</span><br>
    <span class="i0">Que telle rudesse eust en soy</span><br>
    <span class="i0">Se je n'eusse esté invisible.</span><br>
    <br>
  </div>

  <div class="stanza">
    <span class="i0">Et defait par experience</span><br>
    <span class="i0">Invisible je me sentoie</span><br>
    <span class="i0">Mais par ma povre conscience</span><br>
    <span class="i0">Je ne sceu point se je l'estoie</span><br>
    <span class="i0">A l'eure que je y arrivoie</span><br>
    <span class="i0">Mais je prins bien la congnoissance</span><br>
    <span class="i0">Que telle vertu recevoie</span><br>
    <span class="i0">Par fait de divine puissance</span><br>
    <br>
  </div>

  <div class="stanza">
    <span class="i0">Lors par devers soleil levant</span><br>
    <span class="i0">Je vy venir ung jouvencel</span><br>
    <span class="i0">Tresbien en point: et se me vant</span><br>
    <span class="i0">Que pieça n'en vy point de tel</span><br>
    <span class="i0">Il estoit gratieux et bel</span><br>
    <span class="i0">Et gent/ autant qu'on pourroit dire</span><br>
    <span class="i0">Riens n'y steuz. forz qu'il fut mortel</span><br>
    <span class="i0">Sur luy ne trouvay que redire</span><br>
    <br>
  </div>

  <div class="stanza">
    <span class="i0">Il estoit descendu a pié</span><br>
    <span class="i0">Et son cheval a mon advis</span><br>
    <span class="i0">Avoit a ung arbre atachié</span><br>
    <span class="i0">Qui estoit bel en tout devis</span><br>
    <span class="i0">Et luy qui sembloit assouvis</span><br>
    <span class="i0">De toute grant vertu mondaine</span><br>
    <span class="i0">Print son chemin ce me fut vis</span><br>
    <span class="i0">Pour s'en venir vers la fontaine.</span><br>
    <br>
  </div>

  <div class="stanza">
    <span class="i0">Quant il fut prés comme a dix pas</span><br>
    <span class="i0">De lieu ou s'appuyoit la dame</span><br>
    <span class="i0">Et qu'encor il ne pensoit pas</span><br>
    <span class="i0">Qu'il y deust trouver aucun ame</span><br>
    <span class="i0">Souldainement vy une flame</span><br>
    <span class="i0">Qui le faisoit rougir forment</span><br>
    <span class="i0">Comme ung qui avoit peur de blasme</span><br>
    <span class="i0">Ou de mesprendre aulcunement</span><br>
    <br>
  </div>

  <div class="stanza">
    <span class="i0">Il la vit bien: et elle lui</span><br>
    <span class="i0">Pouoir n'avoit de soy retraire</span><br>
    <span class="i0">Parquoy il failloit a celuy</span><br>
    <span class="i0">S'avancer: et vers elle traire</span><br>
    <span class="i0">Combien qu'assez lui fut contraire</span><br>
    <span class="i0">Pour honte/ que son cueur craignoit</span><br>
    <span class="i0">Mais il vit bien qu'il failloit faire</span><br>
    <span class="i0">Ce que noblesse contraignoit</span><br>
    <br>
  </div>

  <div class="stanza">
    <span class="i0">Il s'approuchoit en beau maintien</span><br>
    <span class="i0">Vers elle celuy que je nomme</span><br>
    <span class="i0">Mais dieu scet comme il marchoit bien</span><br>
    <span class="i0">En prince et en grant gentil homme</span><br>
    <span class="i0">Comme d'un empereur de romme</span><br>
    <span class="i0">Sy estoit noble tout son fet</span><br>
    <span class="i0">Et ne lui coustoit une pomme</span><br>
    <span class="i0">Quant qu'il voulsist mectre en effect</span><br>
    <br>
  </div>

  <div class="stanza">
    <span class="i0">Jusques a terre il s'enclina</span><br>
    <span class="i0">En luy donnant saluz plusieurs</span><br>
    <span class="i0">Comme ung qui le cueur enclin a</span><br>
    <span class="i0">A toutes vertus et honneurs</span><br>
    <span class="i0">Et elle plaine de doulceurs</span><br>
    <span class="i0">Le print es bras/ et le baisoit</span><br>
    <span class="i0">Sans changier contenance ou meurs</span><br>
    <span class="i0">Ne riens dont blasmer se faisoit</span><br>
    <br>
  </div>
</div>

<p>¶ Icy bien veignist Noblesse feminine
noble cueur et entreparlent maintes
gratieuses parolles ensemble.
sans s'entrecognoistre.</p>

<h4>Noblesse feminine.</h4>

<div class="c">
<img src="images/013.png" alt="[Illustration]">
</div>
<div class="poem">
  <div class="stanza">
    <span class="i0">Disant beau filz dieu vous dont joie</span><br>
    <span class="i0">Levez vous. je vous prie beau sire</span><br>
    <span class="i0">Que dieu vous dont brief et envoie</span><br>
    <span class="i0">Quant que vostre doulx cueur desire</span><br>
    <span class="i0">Mais je vous pry. vueilliez moy dire</span><br>
    <span class="i0">Sans que faintise vos varie</span><br>
    <span class="i0">Quel besoing pardeça vous tire</span><br>
    <span class="i0">Car j'en suis forment esbahie</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Helas tresexcellente dame</span><br>
    <span class="i0">Pardonnez moy se j'ay mal fait</span><br>
    <span class="i0">Car je vous jure par mon ame</span><br>
    <span class="i0">Que je ne pense a nul meffait</span><br>
    <span class="i0">Fortune icy/ venir me fait</span><br>
    <span class="i0">Que long temps m'a esté cruelle</span><br>
    <span class="i0">Et s'en ce point vous ay tort fait</span><br>
    <span class="i0">Certes la coulpe en est en elle</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Il n'y a pas grant mesprison</span><br>
    <span class="i0">Ne vous en donnez ja soucy</span><br>
    <span class="i0">Mais certes je n'ay pas foison</span><br>
    <span class="i0">Trouvé. que homme venist icy</span><br>
    <span class="i0">Le lieu est sy tresdigne aussy</span><br>
    <span class="i0">Que homme n'y doit venir jamais</span><br>
    <span class="i0">Si ce n'est ung/ que j'ay choisy</span><br>
    <span class="i0">Et si ne me vit oncques mais</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Helas. je suis ung povre errant</span><br>
    <span class="i0">Que fortune de sa denture</span><br>
    <span class="i0">Trop mort/ en ce que voy querrant</span><br>
    <span class="i0">Honneur. los. et bonne aventure</span><br>
    <span class="i0">Ainsi se je vous faiz injure</span><br>
    <span class="i0">Quant fortune mon fait dispose</span><br>
    <span class="i0">Certes ma dame je vous jure</span><br>
    <span class="i0">Je ne suis pas que le propose</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Aux gentilz hommes estrangiers</span><br>
    <span class="i0">Qui par honneur du pays issent</span><br>
    <span class="i0">Viennent fortunes et dangiers</span><br>
    <span class="i0">Maintesfoys plus qu'ilz ne voulsissent</span><br>
    <span class="i0">Parquoy forment ilz s'esbaissent</span><br>
    <span class="i0">Et s'en tiennent a mal contens</span><br>
    <span class="i0">Mais trop seroit se ilz mesprissent</span><br>
    <span class="i0">De si legier comme autres gens</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Je ne tien point cecy fortune</span><br>
    <span class="i0">Ains m'est tresjoyeuse aventure</span><br>
    <span class="i0">D'avoir trouvé des belles. l'une</span><br>
    <span class="i0">Qu'oncques formast dieu ou nature</span><br>
    <span class="i0">Sy vous pry. noble creature</span><br>
    <span class="i0">Vueilliez mon fait en bien tourner</span><br>
    <span class="i0">Et quant vous plaist que plus ne dure</span><br>
    <span class="i0">Voulentiers m'en vueil retourner</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Tant est gratieux vostre affaire</span><br>
    <span class="i0">Et tant semblez de hault parage</span><br>
    <span class="i0">Qu'il vous convient tout honneur faire</span><br>
    <span class="i0">Et recueillir de bon couraige</span><br>
    <span class="i0">Je vous pardonne tout oultraige</span><br>
    <span class="i0">Ne craignez estre mal traictié</span><br>
    <span class="i0">Car vous n'aurez que beau langage</span><br>
    <span class="i0">Amour doulceur et amistié</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Tel honneur n'est point deu a moy</span><br>
    <span class="i0">Ne je n'en suis point de valeur</span><br>
    <span class="i0">Quant a moy. je ne vaulx q'un poy</span><br>
    <span class="i0">Mais vous acquictez vostre honneur</span><br>
    <span class="i0">L'onneur remaint plus au donneur</span><br>
    <span class="i0">A cil. qui honneur fait et donne</span><br>
    <span class="i0">De la noblesse de son cueur</span><br>
    <span class="i0">Qu'a celuy pour qui on l'ordonne</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Vostre humble cueur et doulx maintien</span><br>
    <span class="i0">Vostre belle et plaisant parolle</span><br>
    <span class="i0">Monstrent tresclerement et bien</span><br>
    <span class="i0">Qu'avez esté a bonne escole</span><br>
    <span class="i0">De vostre bouche ung mot ne vole</span><br>
    <span class="i0">Qui ne soit bien a point assiz</span><br>
    <span class="i0">Parquoy vous pouez sans frivole</span><br>
    <span class="i0">Percer ung cueur d'acier massis.</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Ha dame. vous me destruisez</span><br>
    <span class="i0">Et me voulez confondre a honte</span><br>
    <span class="i0">De telz langaigez vous taisez</span><br>
    <span class="i0">Et si les mettez hors de compte</span><br>
    <span class="i0">Tel oultrageux loz trop meffronte</span><br>
    <span class="i0">Saillant de bouche sy haultaine</span><br>
    <span class="i0">Car se j'estoie ou duc ou conte</span><br>
    <span class="i0">Je le vouldroie encor a peine</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Ma langue ne se pourroit taire</span><br>
    <span class="i0">Sans louer vostre gentilesse</span><br>
    <span class="i0">Car dieu par grace salutaire</span><br>
    <span class="i0">Vous a donné biens a largesse</span><br>
    <span class="i0">Espoir aussi/ qu'avez maistresse</span><br>
    <span class="i0">Que vous parfait avec nature</span><br>
    <span class="i0">Et que donneur et de noblesse</span><br>
    <span class="i0">Prendre vous fait la nourriture</span><br>
    <br>
  </div>
</div>

<h4>Noble cueur.</h4>

<div class="poem">
  <div class="stanza">
    <span class="i0">Quant est de maistresse ou de dame</span><br>
    <span class="i0">Dont mon cueur s'esjoysse ou dueille</span><br>
    <span class="i0">Je n'en sçay nulle par mon ame</span><br>
    <span class="i0">Ne n'en ay point: que bien me vueille</span><br>
    <span class="i0">Non pas que leur amour desvueille</span><br>
    <span class="i0">Ains m'en tiendroie a bien eureux</span><br>
    <span class="i0">Mais homme de sy basse fueille</span><br>
    <span class="i0">N'est pas taillié d'estre amoureux</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Certes sire. c'est tresmal dit</span><br>
    <span class="i0">Et est chose bien forte a croire</span><br>
    <span class="i0">Mais pourtant il n'est point maldit</span><br>
    <span class="i0">Qui d'amours vous vouldroit mescroire</span><br>
    <span class="i0">Ostez ce point hors de memoire</span><br>
    <span class="i0">Et vous rendez au droit du pas</span><br>
    <span class="i0">Car d'amours ont et grace et gloire</span><br>
    <span class="i0">Pluseurs. qui ne vous vallent pas.</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Dames peuent leurs cueurs donner</span><br>
    <span class="i0">Ou il leur plaist de leur franchise</span><br>
    <span class="i0">Et en elles est. d'ordonner</span><br>
    <span class="i0">Leurs servans a leur propre guise</span><br>
    <span class="i0">Or peut bien estre/ quant je y vise</span><br>
    <span class="i0">Que mon corps. et le croy ainsi</span><br>
    <span class="i0">N'est pas propice a leur devise.</span><br>
    <span class="i0">Et ainsi ne suis pas choisi</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Pour sens et encor moins de bien</span><br>
    <span class="i0">Me semble/ vous tenez en nous</span><br>
    <span class="i0">Mais les dames sachiez le bien</span><br>
    <span class="i0">N'ont pas leurs cueurs en leurs genouls</span><br>
    <span class="i0">Se vous estez si fiers de vous</span><br>
    <span class="i0">Que damez ne daignez acquerre</span><br>
    <span class="i0">Soyez certains. vous. et trestous</span><br>
    <span class="i0">Qu'on ne vous viendra pas requerre</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Quant en ce cas. je n'ay fierté</span><br>
    <span class="i0">Orgueil ne despit qui me lie</span><br>
    <span class="i0">Je vous en dis la verité</span><br>
    <span class="i0">Car se seroit a moy folie</span><br>
    <span class="i0">Ostez en la melencolie</span><br>
    <span class="i0">Et ne me chargez trop a tort</span><br>
    <span class="i0">Car mon cueur en tant s'umilie</span><br>
    <span class="i0">Vers elles. qu'il ne peut plus fort</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Je ne sçay doncq pourquoy vous dites</span><br>
    <span class="i0">Qu'en amours voustre cueur ne sougne</span><br>
    <span class="i0">Parquoy je croy que vous mesdictes</span><br>
    <span class="i0">Car voustre affaire le tesmoigne</span><br>
    <span class="i0">Vous cuidez tirer a la longe</span><br>
    <span class="i0">Mais c'est ung proverbe ancien</span><br>
    <span class="i0">Et l'ose dire sans mensonge</span><br>
    <span class="i0">Tel gerbe n'est pas sans lien</span><br>
    <br>
  </div>
</div>

<h4>Noble cuer</h4>

<div class="poem">
  <div class="stanza">
    <span class="i0">Je ne sçay quel semblant je porte</span><br>
    <span class="i0">Ne a qui mon maintien ressemble</span><br>
    <span class="i0">A vous de ce je me rapporte</span><br>
    <span class="i0">D'en dire ce que bon vous semble</span><br>
    <span class="i0">Maint homme est autre qu'il ne semble</span><br>
    <span class="i0">Et maint semble/ ce qu'il n'est pas</span><br>
    <span class="i0">Car tousjours ne vont pas ensemble</span><br>
    <span class="i0">Semblance/ et cueur tout en ung paz</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Cest argument cy n'est qu'escume</span><br>
    <span class="i0">Legier comme fueille en forest</span><br>
    <span class="i0">L'on congnoist tousjours a la plume</span><br>
    <span class="i0">L'oyseau. de quel affaire il est</span><br>
    <span class="i0">Mais puis qu'ansi couvrir vous plest</span><br>
    <span class="i0">Aille comme il en peut aler</span><br>
    <span class="i0">Et dieu vous doint joyeux acquest</span><br>
    <span class="i0">Et bien amer et bien celer</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Las. et que vous pourray je dire</span><br>
    <span class="i0">Je ne me sçay dequoy vanter</span><br>
    <span class="i0">Fors que mon cueur tresbien desire</span><br>
    <span class="i0">Dames servir et les hanter</span><br>
    <span class="i0">Lors s'il eschiet/ et puis chanter</span><br>
    <span class="i0">Dancer et deviser o elles</span><br>
    <span class="i0">Et m'est certes leur frequenter</span><br>
    <span class="i0">Chief de mes joyes temporelles</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Ha dea: se vous prenez plaisir</span><br>
    <span class="i0">A les servir. pour leurs doulceurs</span><br>
    <span class="i0">Donc ne peut que n'ayez desir</span><br>
    <span class="i0">D'une. de toutes. ou pluseurs</span><br>
    <span class="i0">Ou que ne faites voz clameurs</span><br>
    <span class="i0">Aucunesfoys en plusieurs lieux</span><br>
    <span class="i0">Et grans et singuliers honneurs</span><br>
    <span class="i0">A une. qui vous plaist le mieulx</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Je n'ay pas le cueur si d'acier</span><br>
    <span class="i0">Contre le cours de tous humains</span><br>
    <span class="i0">Qu'amour ne puist en moy fichier</span><br>
    <span class="i0">Son trait/ si bien qu'en autres mains</span><br>
    <span class="i0">Mais l'ome est fol. me semble au mains</span><br>
    <span class="i0">Qui par desir mect a malaise</span><br>
    <span class="i0">Son cueur. et si ne tient les trains</span><br>
    <span class="i0">Pour tout: sans chaloir ou il voise</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Qui par desir d'amer emprent</span><br>
    <span class="i0">Ainsi que beaucop ont d'usance</span><br>
    <span class="i0">Signe est. que folle amour l'eprent</span><br>
    <span class="i0">Et qu'il ne tend qu'a sa plaisance</span><br>
    <span class="i0">Mais/ qui pour honneur et vaillance:</span><br>
    <span class="i0">Donne son cueur en lieu haultain</span><br>
    <span class="i0">Et lors depart sa bien vueillance</span><br>
    <span class="i0">Tel cueur n'est pas donné en vain</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Las/ j'ay la pluspart de ma vie</span><br>
    <span class="i0">Esté auz dames vray servant</span><br>
    <span class="i0">Mais encor n'ay pas deservie</span><br>
    <span class="i0">La grace d'une. en les servant</span><br>
    <span class="i0">Non obstant/ qu'en soye observant</span><br>
    <span class="i0">J'espoir il m'en viendra quelq'une</span><br>
    <span class="i0">Que je servirey loyaulment</span><br>
    <span class="i0">De fait/ pour toute la commune</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Ayez de ce ferme esperance</span><br>
    <span class="i0">Vouz l'aurez. ains que trespassez</span><br>
    <span class="i0">Se vous faites perseverance</span><br>
    <span class="i0">Voustre desir aurez assez</span><br>
    <span class="i0">En honneur. tousjours pourchassez</span><br>
    <span class="i0">Leur graice et gardés de fallir</span><br>
    <span class="i0">Leurs biens aussy point n'amassez</span><br>
    <span class="i0">Et vous aurez voustre desir</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Se je pouoie mectre a euvre</span><br>
    <span class="i0">Et que dieu me donnast puissance</span><br>
    <span class="i0">De descouvrir ce que je couvre</span><br>
    <span class="i0">Dedans ma riche bien vueillance</span><br>
    <span class="i0">J'esperoie par vaillance</span><br>
    <span class="i0">Gaignier en traveil de jeunesse</span><br>
    <span class="i0">Aucune grace. en recueillance</span><br>
    <span class="i0">Pour le repos de ma vieillesse</span><br>
    <br>
  </div>
</div>

<h4>Noblesse feminine.</h4>

<div class="poem">
  <div class="stanza">
    <span class="i0">Le hault vouloir que vouz avez</span><br>
    <span class="i0">Ne peult qu'il ne vous tourne en bien</span><br>
    <span class="i0">Estre leal certe debvés</span><br>
    <span class="i0">Et secret je vous le dis bien</span><br>
    <span class="i0">Ce sont les poins et le moyen</span><br>
    <span class="i0">Parquoy parvenir on y peult</span><br>
    <span class="i0">Que aultrement fait il ne fait rien.</span><br>
    <span class="i0">Dont a la fin son cueur s'en deult</span><br>
    <br>
  </div>
</div>

<h4>Noble cueur.</h4>

<div class="poem">
  <div class="stanza">
    <span class="i0">J'ay tout mon temps usé en vain</span><br>
    <span class="i0">Se fortune en moy ne s'acquicte</span><br>
    <span class="i0">Et du jourd'uy au lendemain</span><br>
    <span class="i0">Desir me croist. et moins prouffite</span><br>
    <span class="i0">Ma joie est toute desconfite</span><br>
    <span class="i0">Toute esperance m'est privee</span><br>
    <span class="i0">Et ma pensee en pleur confite</span><br>
    <span class="i0">Jusqu'a tant que l'aie trouvee</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Helas mon tresdoulx escuier</span><br>
    <span class="i0">Dequoy vous plaingnez vous ainsi</span><br>
    <span class="i0">Comme le feu art ou foyer</span><br>
    <span class="i0">Mon cueur art. pour savoir cecy</span><br>
    <span class="i0">Je vous pry par droicte mercy</span><br>
    <span class="i0">Ayez fiance en mon aide</span><br>
    <span class="i0">Et me dites vostre soucy</span><br>
    <span class="i0">Peut estre que je y sçay remede</span><br>
    <br>
  </div>
</div>

<h4>Noble cueur.</h4>

<div class="poem">
  <div class="stanza">
    <span class="i0">Pleust a dieu/ que je deusse vivre</span><br>
    <span class="i0">Mains. et plustost finer mes jours</span><br>
    <span class="i0">Et que vous me feissiez delivre</span><br>
    <span class="i0">De mes couvers souspirs et plours</span><br>
    <span class="i0">Je ne sçay ou prendre sejours</span><br>
    <span class="i0">Tant est secret ce qu'a dire ay</span><br>
    <span class="i0">Non obstant pour avoir secours</span><br>
    <span class="i0">S'il vous plaist. je le vous diray</span><br>
    <br>
  </div>
</div>

<p>¶ Icy fait noble cueur ung Conte a
noblesse feminine Comment luy estant
en l'aage de douze ans. vint devers lui
dame Nature: et lui donnoit plusieurs
enseignemens de bonnes meurs: et beacoup
d'autres choses/ lui remonstrant:
dont de mot a mot Come nature lui
disoit/ il le reconte a noblesse feminine</p>

<h4>Noble cueur</h4>

<div class="poem">
  <div class="stanza">
    <span class="i0">Dame. jadis en mon enfance</span><br>
    <span class="i0">Quant environ douze ans avoye</span><br>
    <span class="i0">Et que le fruit de congnoissance</span><br>
    <span class="i0">Premier a gouster commençoie</span><br>
    <span class="i0">Ung jour d'esté. seul me trouvoie</span><br>
    <span class="i0">Assis en lieu assez sauvage</span><br>
    <span class="i0">Et pensif assez devenoie</span><br>
    <span class="i0">Contre le droit cours de mon aage</span><br>
    <br>
  </div>

  <div class="stanza">
    <span class="i0">Lors par maniere de soucy</span><br>
    <span class="i0">Jeunesse son cueur oblioit</span><br>
    <span class="i0">En pensant en ce monde cy</span><br>
    <span class="i0">Qui tous les cueurs humains lioit</span><br>
    <span class="i0">Aux ungs/ il flatoit et rioit</span><br>
    <span class="i0">Leur baillant honneurs et richesses</span><br>
    <span class="i0">Aux autres/ tout amour nyoit</span><br>
    <span class="i0">Et leur failloit de ses promesses</span><br>
    <br>
  </div>

  <div class="stanza">
    <span class="i0">Ainsi pour le temps avenir</span><br>
    <span class="i0">Penser commençoie a ma vie</span><br>
    <span class="i0">Pour bon et sage devenir</span><br>
    <span class="i0">Car d'honneur me print grant envie</span><br>
    <span class="i0">Lors en ycelle fantasie</span><br>
    <span class="i0">Une dame me vint surprendre</span><br>
    <span class="i0">Que de sa large courtoisie</span><br>
    <span class="i0">Disoit a ma jeunesse tendre</span><br>
    <br>
  </div>

  <div class="stanza">
    <span class="i0">Mon bel enfant et gratieux</span><br>
    <span class="i0">Dieu soit o vous. et vous doint joie</span><br>
    <span class="i0">Trop semblez melencolieux</span><br>
    <span class="i0">Dont forment me poise et ennoie</span><br>
    <span class="i0">Et pource que je vous veoie</span><br>
    <span class="i0">Aucun grant faiz au cueur porter</span><br>
    <span class="i0">Mon chemin vers vous adressoie</span><br>
    <span class="i0">Par vouloir de vous conforter</span><br>
    <br>
  </div>

  <div class="stanza">
    <span class="i0">Je sçay assez vostre pensee</span><br>
    <span class="i0">Et la cause que vous adjourne</span><br>
    <span class="i0">Et pourquoy elle est commencee</span><br>
    <span class="i0">Et de puis quant elle y sejourne</span><br>
    <span class="i0">Pourtant se voustre cueur se tourne</span><br>
    <span class="i0">A ce que je vous vueil instruire</span><br>
    <span class="i0">Pluscler que le jour qui adjourne</span><br>
    <span class="i0">Je vous feray le cueur reluire</span><br>
    <br>
  </div>

  <div class="stanza">
    <span class="i0">Ma voix ne vous soit point amere</span><br>
    <span class="i0">Sachiez. je suis dame Nature</span><br>
    <span class="i0">Que vous formay en voustre mere</span><br>
    <span class="i0">Tantost aprés la geniture</span><br>
    <span class="i0">De moy avez forme et figure</span><br>
    <span class="i0">Et complexion corporelle</span><br>
    <span class="i0">Et de dieu la noble ame et pure</span><br>
    <span class="i0">O sa vertu spirituelle.</span><br>
    <br>
  </div>

  <div class="stanza">
    <span class="i0">En ce mesme point et moment</span><br>
    <span class="i0">Que dieu eust une ame transmise</span><br>
    <span class="i0">En vostre corps qui proprement</span><br>
    <span class="i0">Estoit formé tout a la guise</span><br>
    <span class="i0">Dieu vous soubmist a la franchise</span><br>
    <span class="i0">De ma grant puissance ancienne</span><br>
    <span class="i0">Pour avoir par sur vous maistrise</span><br>
    <span class="i0">En toute ma vertu terrienne</span><br>
    <br>
  </div>

  <div class="stanza">
    <span class="i0">Or vous voy je tout assourdy.</span><br>
    <span class="i0">Tout esbahy en vostre affaire</span><br>
    <span class="i0">Et comme ung enfant estourdy</span><br>
    <span class="i0">Vous ne savez quel part vous traire</span><br>
    <span class="i0">Pourtant m'en viens vers vous retraire</span><br>
    <span class="i0">Pour vostre noble ame informer</span><br>
    <span class="i0">Et par desir de plus parfaire</span><br>
    <span class="i0">Le corps/ que j'ay voulu former</span><br>
    <br>
  </div>

  <div class="stanza">
    <span class="i0">Sy vous dy mon tresbel enfant</span><br>
    <span class="i0">Tout vostre preux et vostre bien</span><br>
    <span class="i0">Gisent et se croisseront en tant</span><br>
    <span class="i0">Que mectrez peine a vivre bien</span><br>
    <span class="i0">Quant est du corps/ c'est moins que rien</span><br>
    <span class="i0">Se l'ame n'y est vertueuse</span><br>
    <span class="i0">Laquelle fait sembler d'un fien</span><br>
    <span class="i0">Que ce soit pierre precieuse</span><br>
    <br>
  </div>

  <div class="stanza">
    <span class="i0">Je sens voustre jeunesse encline</span><br>
    <span class="i0">Entierement a grans honneurs</span><br>
    <span class="i0">Et tresidoyne a discipline</span><br>
    <span class="i0">A vertus/ et a bonnes meurs</span><br>
    <span class="i0">Mais eschiet par foys a pluseurs</span><br>
    <span class="i0">Que par aucun meschant venin</span><br>
    <span class="i0">Ou par deffaulte d'instructeurs</span><br>
    <span class="i0">Ung bon cueur: prent mauvais chemin</span><br>
    <br>
  </div>

  <div class="stanza">
    <span class="i0">J'ay singulier amour vers vous</span><br>
    <span class="i0">Et ame voustre avancement</span><br>
    <span class="i0">Et vous vueil par langaige doulx</span><br>
    <span class="i0">Donner nouveau gouvernement</span><br>
    <span class="i0">Et se honneur et avancement</span><br>
    <span class="i0">Voulez et renommee bonne</span><br>
    <span class="i0">Mectez doncq voustre entendemment</span><br>
    <span class="i0">Au regime que je vous donne</span><br>
    <br>
  </div>

  <div class="stanza">
    <span class="i0">Premierement il vous souviengne</span><br>
    <span class="i0">De bien servir dieu a journee</span><br>
    <span class="i0">De qui il fault que le bien viengne</span><br>
    <span class="i0">A toute creature nee</span><br>
    <span class="i0">Voustre ame soit a luy donnee</span><br>
    <span class="i0">En voustre fleurissant jeunesse</span><br>
    <span class="i0">Et elle sera guerdonnee</span><br>
    <span class="i0">De son service avant viellesse</span><br>
    <br>
  </div>

  <div class="stanza">
    <span class="i0">Quelque honneur ou pouoir haultain:</span><br>
    <span class="i0">Que voustre cueur sy vous propose</span><br>
    <span class="i0">Certez vous traveillez en vain</span><br>
    <span class="i0">Se la grace dieu n'y dispose</span><br>
    <span class="i0">Qui sa fiance en dieu repose</span><br>
    <span class="i0">Et mect son cueur sur son autel</span><br>
    <span class="i0">Jamais fortune ne s'oppose</span><br>
    <span class="i0">A la prosperité d'ung tel</span><br>
    <br>
  </div>

  <div class="stanza">
    <span class="i0">Dieu vous a fait par congnoissance</span><br>
    <span class="i0">Discerner du bien et du mal</span><br>
    <span class="i0">Sy pouez par voustre puissance</span><br>
    <span class="i0">Monter hault ou descendre aval</span><br>
    <span class="i0">Car par le contrepois egal</span><br>
    <span class="i0">De raison et de franc arbitre</span><br>
    <span class="i0">Le corps et l'ame en general</span><br>
    <span class="i0">Prendront en fin louyer et tiltre</span><br>
    <br>
  </div>

  <div class="stanza">
    <span class="i0">Hantés suyvés les debonnaires</span><br>
    <span class="i0">Les doulx les humbles et les saiges</span><br>
    <span class="i0">Les gracieulx en leurs affaires</span><br>
    <span class="i0">Les attrempés en leurs langaiges</span><br>
    <span class="i0">Mirez voz yeulx en leurs visaiges</span><br>
    <span class="i0">Et vous soit leur viz ung miroir</span><br>
    <span class="i0">Et ung adressement d'ouvraiges</span><br>
    <span class="i0">Pour vous faire plus apparoir</span><br>
    <br>
  </div>

  <div class="stanza">
    <span class="i0">Soyez honeste de la bouche</span><br>
    <span class="i0">Courtois net en cueur et sçavant</span><br>
    <span class="i0">Sans dire injure ne reprouche</span><br>
    <span class="i0">Sur homme nul mort/ ou vivant</span><br>
    <span class="i0">Verité soyez observant</span><br>
    <span class="i0">Et fuyez langue mensongiere</span><br>
    <span class="i0">Car ung homme mis en avant</span><br>
    <span class="i0">Par elle/ se recule arriere</span><br>
    <br>
  </div>

  <div class="stanza">
    <span class="i0">Honnorez toute gentilesse</span><br>
    <span class="i0">Et s'aucune ame vous honneure</span><br>
    <span class="i0">Gardez que voustre corps ne lesse</span><br>
    <span class="i0">Qu'il ne luy soit rendu a l'heure</span><br>
    <span class="i0">Se mon conseil en vous demeure</span><br>
    <span class="i0">Et vous le voulés du tout croire</span><br>
    <span class="i0">Voustre corps aura ains qu'il meure</span><br>
    <span class="i0">D'honneur et de joye la gloire</span><br>
    <br>
  </div>

  <div class="stanza">
    <span class="i0">Mais le point par qui vous pourés</span><br>
    <span class="i0">Plus avoir graice temporelle</span><br>
    <span class="i0">Sy est que vous honnourerez</span><br>
    <span class="i0">Toutes dames et demoiselles</span><br>
    <span class="i0">Car tant qu'aurés le cueur a elles</span><br>
    <span class="i0">Vous n'aurés cueur a vilenie</span><br>
    <span class="i0">Sy ne prandrés point de querelles</span><br>
    <span class="i0">Dont peult noblesse estre honnie</span><br>
    <br>
  </div>

  <div class="stanza">
    <span class="i0">Leur service vous mectra sus</span><br>
    <span class="i0">Et vous donra refection</span><br>
    <span class="i0">Qui est pour mondaines vertus</span><br>
    <span class="i0">Souveraine perfection</span><br>
    <span class="i0">Leur amour fait correction</span><br>
    <span class="i0">Du tout ou maluaistié le cueuvre</span><br>
    <span class="i0">Et donne ardante affection</span><br>
    <span class="i0">A tout noble et vertueux euvre</span><br>
    <br>
  </div>

  <div class="stanza">
    <span class="i0">Si que pour vous faire vouloir</span><br>
    <span class="i0">D'elles. vous voz ferez acointe</span><br>
    <span class="i0">Et mectrez tous voustre valoir</span><br>
    <span class="i0">A estre net ioly et cointe</span><br>
    <span class="i0">Et s'aventure ainsi appoincte</span><br>
    <span class="i0">Que vous y trouvez bel acueil</span><br>
    <span class="i0">Legier cueur point ne vous despoincte</span><br>
    <span class="i0">Mais couvrez le deduit de l'ueil</span><br>
    <br>
  </div>

  <div class="stanza">
    <span class="i0">A nulle rien tant n'entendez</span><br>
    <span class="i0">Qu'a lez servir sans variance</span><br>
    <span class="i0">Et du louyer vous actendez</span><br>
    <span class="i0">Seurement: a leur ordonnance</span><br>
    <span class="i0">Mais se leur doulce bien vueillance</span><br>
    <span class="i0">Se tarde a estre descouverte:</span><br>
    <span class="i0">Par menteurs est/ car par constance</span><br>
    <span class="i0">Il convient qu'elle soit ouverte</span><br>
    <br>
  </div>

  <div class="stanza">
    <span class="i0">Toutes les amerez pour une</span><br>
    <span class="i0">Et leur honneur exaulcerez</span><br>
    <span class="i0">Se vous pouez jusqu'a la lune</span><br>
    <span class="i0">Ou jusqu'aux cieulx les haulserez</span><br>
    <span class="i0">Jamais ne vous avancerez</span><br>
    <span class="i0">Pour choisir une seule dame</span><br>
    <span class="i0">Mais toutes vous les choiserez</span><br>
    <span class="i0">Sans penser a mal ny a blasme</span><br>
    <br>
  </div>

  <div class="stanza">
    <span class="i0">Desir vous fera dur assault</span><br>
    <span class="i0">Et aussy grant empeschement</span><br>
    <span class="i0">Mais obeyr point. il ne fault</span><br>
    <span class="i0">Tousjours a son commandement</span><br>
    <span class="i0">Celuy qui bon conseil n'entent</span><br>
    <span class="i0">Et laisse ung grant bien pour ung maindre</span><br>
    <span class="i0">A la fin souvient se repent</span><br>
    <span class="i0">Et n'est pas saige de se plaindre</span><br>
    <br>
  </div>

  <div class="stanza">
    <span class="i0">Mais pour vous donner esperance</span><br>
    <span class="i0">Confort courage et bon vouloir</span><br>
    <span class="i0">Droit cy je vous faiz asseurance</span><br>
    <span class="i0">D'un riche don vous pourveoir</span><br>
    <span class="i0">Mais vous ne le pourrez avoir</span><br>
    <span class="i0">Dedanz dix ans. pour nul party</span><br>
    <span class="i0">Mais unefoys vous direz voir</span><br>
    <span class="i0">Que je vous auray bien party</span><br>
    <br>
  </div>

  <div class="stanza">
    <span class="i0">Je vous mectz en service d'une</span><br>
    <span class="i0">Qui est tresnoble demoiselle</span><br>
    <span class="i0">Et n'y a point dessoub la lune</span><br>
    <span class="i0">Nulle qui soit plus doulce qu'elle</span><br>
    <span class="i0">Elle est tresgracieuse et belle</span><br>
    <span class="i0">Et de plusieurs bien desiree</span><br>
    <span class="i0">Au monde n'y a point de telle</span><br>
    <span class="i0">Tant est de beaulté a tournee</span><br>
    <br>
  </div>

  <div class="stanza">
    <span class="i0">Ung temps vient/ qu'elle aura besoing</span><br>
    <span class="i0">D'ayde et de bon reconfort</span><br>
    <span class="i0">Et que son cueur sera en soing</span><br>
    <span class="i0">Et en trespiteux desconfort</span><br>
    <span class="i0">Pluseurs travailleront tresfort</span><br>
    <span class="i0">Pour la blecer ou desconfire</span><br>
    <span class="i0">Et la vouldront blasmer a tort</span><br>
    <span class="i0">Dont la cause est piteuse a dire</span><br>
    <br>
  </div>

  <div class="stanza">
    <span class="i0">Mestier aura de force et d'armes</span><br>
    <span class="i0">Et avec ce d'un treshault sens</span><br>
    <span class="i0">Et seront maintes nobles armes</span><br>
    <span class="i0">Pour elle en dueil. comme je sens</span><br>
    <span class="i0">Dont ennuys/ et douleurs cinq cens</span><br>
    <span class="i0">Au cueur long temps vous porterés</span><br>
    <span class="i0">Mais s'il vous plaist/ je my assens</span><br>
    <span class="i0">Vous seul la reconforterez</span><br>
    <br>
  </div>

  <div class="stanza">
    <span class="i0">Pourtant je vous requier et charge</span><br>
    <span class="i0">Mectez vous en obedience</span><br>
    <span class="i0">Et soubz la cremeur de la verge</span><br>
    <span class="i0">Durant le temps d'adolescence</span><br>
    <span class="i0">Vous avez bien la cognoissance</span><br>
    <span class="i0">Des plaisirs que poez avoir</span><br>
    <span class="i0">Car vous meurs et bonne prudence</span><br>
    <span class="i0">En la fin vous poulront valoir</span><br>
    <br>
  </div>

  <div class="stanza">
    <span class="i0">Et quant expert vous vous sentez</span><br>
    <span class="i0">De rethoricque ou de gramaire</span><br>
    <span class="i0">Si convient il que vous hantez</span><br>
    <span class="i0">Les armes. pour plus vous parfaire</span><br>
    <span class="i0">Car voustre main/ aura a faire</span><br>
    <span class="i0">Maint cop horrible en la bataille</span><br>
    <span class="i0">A tel. qui vouldra semblant faire</span><br>
    <span class="i0">Que telz d'eux comme vous. il vaille</span><br>
    <br>
  </div>

  <div class="stanza">
    <span class="i0">Comme a vingt ans. non point plustost</span><br>
    <span class="i0">Vueul que hors du pays saillez</span><br>
    <span class="i0">Et ne direz a ame mot</span><br>
    <span class="i0">Ou ne pourquoy/ que vous alez</span><br>
    <span class="i0">Cheminez/ traversez/ bragués</span><br>
    <span class="i0">En visitant pluseurs royaumes</span><br>
    <span class="i0">Et comme estrangier ne faillez</span><br>
    <span class="i0">De la vous presenter aux dames</span><br>
    <br>
  </div>

  <div class="stanza">
    <span class="i0">Il vous fault pluseurs regions</span><br>
    <span class="i0">Traverser/ point ne le vous celle</span><br>
    <span class="i0">Et des dames dix legions</span><br>
    <span class="i0">Congnoistre. avant que trouver celle:</span><br>
    <span class="i0">Plus vivrez. tant plus l'estincelle</span><br>
    <span class="i0">Se croistra tousjours en ardure</span><br>
    <span class="i0">Et aurez pour la jouvencelle</span><br>
    <span class="i0">Mainte ennuyeuse nuit et dure</span><br>
    <br>
  </div>

  <div class="stanza">
    <span class="i0">Se vous mectez entendement:</span><br>
    <span class="i0">Voustre doulx cueur pour acomplir</span><br>
    <span class="i0">Mes ditz/ et mon commandement</span><br>
    <span class="i0">Et selon se vous contenir</span><br>
    <span class="i0">Je vous feray tost parvenir</span><br>
    <span class="i0">En la gloire ou tout bien abonde</span><br>
    <span class="i0">Et l'amour de dieu obtenir</span><br>
    <span class="i0">Et la grace de tout le monde</span><br>
    <br>
  </div>

  <div class="stanza">
    <span class="i0">Lors me disoit cent foys a dieu</span><br>
    <span class="i0">Et me prioit honneur et joye</span><br>
    <span class="i0">Disant/ qu'en ung estrange lieu</span><br>
    <span class="i0">Encor autresfoys la verroie</span><br>
    <span class="i0">Quant celle dame trouveroie</span><br>
    <span class="i0">Que j'ame et craing sur toute rien</span><br>
    <span class="i0">Disant/ que tout asseuré soie</span><br>
    <span class="i0">Qu'en la fin m'en doit prendre bien</span><br>
    <br>
  </div>

  <div class="stanza">
    <span class="i0">Et puis qu'il fault que tout vouz die</span><br>
    <span class="i0">Ma foy si est bien acquictee</span><br>
    <span class="i0">Sans jamais estre refroidie</span><br>
    <span class="i0">En chose qui est recitee</span><br>
    <span class="i0">Quoy que gaires n'a prouffitee</span><br>
    <span class="i0">La peine encores que j'ay prise</span><br>
    <span class="i0">Et si a ja mainte nuitee</span><br>
    <span class="i0">Que je travaille en ceste emprise</span><br>
    <br>
  </div>

  <div class="stanza">
    <span class="i0">Pourtant noble fleur de jouvent</span><br>
    <span class="i0">Riche de sens et de beauté</span><br>
    <span class="i0">Pensez se je doy bien souvent</span><br>
    <span class="i0">Souspirer telle feaulté</span><br>
    <span class="i0">Qui ay ja mainte royaulté</span><br>
    <span class="i0">Perquise. et rompement de teste</span><br>
    <span class="i0">Et estes seule en loyaulté</span><br>
    <span class="i0">A qui j'en feisse oncques enqueste</span><br>
    <br>
  </div>

  <div class="stanza">
    <span class="i0">Je ne sçay plus riens qu'entreprendre</span><br>
    <span class="i0">Pour temps et pour pays passer</span><br>
    <span class="i0">Et si n'ay vouloir de me rendre:</span><br>
    <span class="i0">J'ame mieulx vaillant trespasser</span><br>
    <span class="i0">C'est grant ennuy que de chasser</span><br>
    <span class="i0">En boys vuyt s'il ne plait a dieu</span><br>
    <span class="i0">Et graice en avoir pourchasser</span><br>
    <span class="i0">Sans savoir ou. ne en quel lieu</span><br>
    <br>
  </div>

  <div class="stanza">
    <span class="i0">Je vous ay cy mon cas ouvert</span><br>
    <span class="i0">Tout en nombre de bonne foy</span><br>
    <span class="i0">Et me suis aussy descouvert</span><br>
    <span class="i0">Trop plus peut estre que je ne doy</span><br>
    <span class="i0">Je vous requier conseillez moy</span><br>
    <span class="i0">Se bon confort s'y peut trouver</span><br>
    <span class="i0">Car sy honorable vous voy</span><br>
    <span class="i0">Que je my peul bien asseurer</span><br>
    <br>
  </div>
</div>

<p>¶ Icy noblesse feminine le reconforte
par plusieurs bonnes raisons</p>

<h4>Noblesse feminine</h4>

<div class="c">
<img src="images/046.png" alt="[Illustration]">
</div>
<div class="poem">
  <div class="stanza">
    <span class="i0">Certes mon tresdoulx escuier</span><br>
    <span class="i0">La requeste est si honnorable</span><br>
    <span class="i0">Que mon cueur vous veult octroyer</span><br>
    <span class="i0">Tout ce qu'en honneur est faisable</span><br>
    <span class="i0">Si ne doubtez que ja nuisable</span><br>
    <span class="i0">Vous en soit la descouverture</span><br>
    <span class="i0">Mais tresjoyeuse et profitable</span><br>
    <span class="i0">Louez en dieu et l'aventure</span><br>
    <br>
  </div>

  <div class="stanza">
    <span class="i0">Nature certes vous a fait</span><br>
    <span class="i0">Honneur tressingulier et grant</span><br>
    <span class="i0">Et aujourduy n'a si parfait</span><br>
    <span class="i0">A qui elle en ait fait autant</span><br>
    <span class="i0">Acheter il vous fault pourtant</span><br>
    <span class="i0">L'onneur treshault qui n'est paz chiche</span><br>
    <span class="i0">Et estre douleur supportant</span><br>
    <span class="i0">En tant que le don est plus riche</span><br>
    <br>
  </div>

  <div class="stanza">
    <span class="i0">Ung peu de mal ne peut pas nuire</span><br>
    <span class="i0">A cueur de haulte voulenté</span><br>
    <span class="i0">Ne legierement le destruire</span><br>
    <span class="i0">Quant il est bien entalenté</span><br>
    <span class="i0">Ung petit arbresseau enté</span><br>
    <span class="i0">Resiste bien a ung fort vent</span><br>
    <span class="i0">Et quant il a plut ou venté</span><br>
    <span class="i0">Le beau temps vient aprés souvent.</span><br>
    <br>
  </div>

  <div class="stanza">
    <span class="i0">Ung grant bien ne peut estre acquis:</span><br>
    <span class="i0">Se pene ne si entretreuve</span><br>
    <span class="i0">Ne tousjours tout ce qui est quis</span><br>
    <span class="i0">A voulenté. point ne se treuve.</span><br>
    <span class="i0">Ung bon cueur en querant s'espreuve</span><br>
    <span class="i0">Et loz et grace lui acquiert</span><br>
    <span class="i0">Et monstre de fait et appreuve</span><br>
    <span class="i0">Qu'il a amour a ce qu'il quiert</span><br>
    <br>
  </div>

  <div class="stanza">
    <span class="i0">Les chevaliers aventureux</span><br>
    <span class="i0">Qui jadis tant prouesse amerent</span><br>
    <span class="i0">Et par leurs cueurs chevalereux</span><br>
    <span class="i0">En dure mainte queste entrerent</span><br>
    <span class="i0">Dont les ungs les paracheverent</span><br>
    <span class="i0">En pene et douleur continue</span><br>
    <span class="i0">Les autres d'errer ne cesserent</span><br>
    <span class="i0">Jusques la mort leur est venue</span><br>
    <br>
  </div>

  <div class="stanza">
    <span class="i0">Se leur cueur eust esté flexible</span><br>
    <span class="i0">Et pene leur eust peu grever</span><br>
    <span class="i0">Il leur eust esté impossible</span><br>
    <span class="i0">De telz haulx faiz parachever</span><br>
    <span class="i0">Leur bonté fait bonne trouver</span><br>
    <span class="i0">En mainte glorieuse histoire</span><br>
    <span class="i0">Que tant ne lez peut eslever</span><br>
    <span class="i0">Qu'ilz ne vaillent troup plus encoire.</span><br>
    <br>
  </div>

  <div class="stanza">
    <span class="i0">Alexandre l'avantureux</span><br>
    <span class="i0">Qui a tous autres roys differe</span><br>
    <span class="i0">Comme d'honneur plus couvoiteux</span><br>
    <span class="i0">Qui oncques si nasquist de mere</span><br>
    <span class="i0">Il n'acquist pas sans pene amere</span><br>
    <span class="i0">La haulte gloire de ce monde</span><br>
    <span class="i0">Ne sans douleur ne sans misere</span><br>
    <span class="i0">Les ylles de la mer parfonde</span><br>
    <br>
  </div>

  <div class="stanza">
    <span class="i0">Riens n'est trop fort a qui a cueur</span><br>
    <span class="i0">Riens trop hault a qui a vaillance</span><br>
    <span class="i0">Riens impossible/ a qui n'a peur</span><br>
    <span class="i0">Riens trop dur/ a qui a constance</span><br>
    <span class="i0">Riens chier/ a qui a bien vueillance</span><br>
    <span class="i0">Riens trop long/ a qui ne varie</span><br>
    <span class="i0">Riens trop tart/ a qui a fiance</span><br>
    <span class="i0">Riens que cueur d'homme ne maistrie</span><br>
    <br>
  </div>

  <div class="stanza">
    <span class="i0">Et puis qu'il a pleu a nature</span><br>
    <span class="i0">Vous envoyer ainsi dehors</span><br>
    <span class="i0">En une si noble aventure</span><br>
    <span class="i0">Pour le prouffit de voustre corps</span><br>
    <span class="i0">Vous ne devez pour nulz effors</span><br>
    <span class="i0">Vous laisser cheoir en lascheté</span><br>
    <span class="i0">Veu q'un bien qui vient de lors</span><br>
    <span class="i0">Ne peut trop chier estre acheté</span><br>
    <br>
  </div>

  <div class="stanza">
    <span class="i0">Vivre devez joyeusement</span><br>
    <span class="i0">Et vaincre toute frenaisie</span><br>
    <span class="i0">Et avoir tousjours pensement</span><br>
    <span class="i0">A voustre belle et doulce amie</span><br>
    <span class="i0">Que d'une seule courtoisie</span><br>
    <span class="i0">Peut adoulcir tous voz travaulx</span><br>
    <span class="i0">Quant l'eure sera acomplie</span><br>
    <span class="i0">Que finer se devront voz maulx</span><br>
    <br>
  </div>

  <div class="stanza">
    <span class="i0">Mais je vous pry beau gentil homme</span><br>
    <span class="i0">Dites moy s'il vous plaist icy</span><br>
    <span class="i0">De bon cueur/ comment on la nomme:</span><br>
    <span class="i0">Celle qui vous querez ainsi</span><br>
    <span class="i0">Et quel est voustre nom aussy</span><br>
    <span class="i0">Forment a savoir le desire</span><br>
    <span class="i0">Car vous devés savoir cecy</span><br>
    <span class="i0">Selon la plaie. il fault le mire</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Certes ma gratieuse dame</span><br>
    <span class="i0">Il n'est riens que je ne vous deisse</span><br>
    <span class="i0">Et pour y mectre corps et ame</span><br>
    <span class="i0">Que tresvolentiers je ne feisse</span><br>
    <span class="i0">Et pleust a dieu/ que je vaulsisse</span><br>
    <span class="i0">Que pour vous faire aucun plaisir</span><br>
    <span class="i0">Ou qu'il en fust com je voulsisse</span><br>
    <span class="i0">Lors verriez vous mon bon desir</span><br>
    <br>
  </div>

  <div class="stanza">
    <span class="i0">Mon cueur s'esmeut du tout et change</span><br>
    <span class="i0">Ne sçay quel merveille m'approuche</span><br>
    <span class="i0">Dieu me dont ung joyeux eschange</span><br>
    <span class="i0">Et de trouver nouvelle doulche</span><br>
    <span class="i0">Je croy q'un tresnoble air le touche</span><br>
    <span class="i0">Ou il sent quelque plaisir doulx</span><br>
    <span class="i0">Car semblant fait que des la bouche</span><br>
    <span class="i0">Malgré moy. veult saillir vers vous.</span><br>
    <br>
  </div>

  <div class="stanza">
    <span class="i0">Si vous dy ma tresbelle et fine</span><br>
    <span class="i0">Que celle pour qui tant j'endure</span><br>
    <span class="i0">Se dit Noblesse feminine</span><br>
    <span class="i0">Ainsi la me nommoit nature</span><br>
    <span class="i0">Franche joyeuse necte et pure</span><br>
    <span class="i0">Plus que saphir ne dyamant</span><br>
    <span class="i0">Asur ne pourpre ne verdure</span><br>
    <span class="i0">Le paradis d'un vray amant</span><br>
    <br>
  </div>

  <div class="stanza">
    <span class="i0">Mon nom ne vous vueil refuser</span><br>
    <span class="i0">Puis qu'a savoir sont voz desduitz</span><br>
    <span class="i0">Aussi ne m'en puis je excuser</span><br>
    <span class="i0">Car verité celer ne puis</span><br>
    <span class="i0">A elle souvent je me affuys</span><br>
    <span class="i0">Mensonge engendre deshonneur</span><br>
    <span class="i0">Mais certes trop indigne en suis</span><br>
    <span class="i0">Car l'on m'appelle. Noble cueur</span><br>
    <br>
  </div>
</div>

<h4>Noblesse feminine</h4>

<div class="poem">
  <div class="stanza">
    <span class="i0">Ha noble cueur/ digne tresor</span><br>
    <span class="i0">Riche joyaux et precieux</span><br>
    <span class="i0">Plus chier qu'argent pieres et or</span><br>
    <span class="i0">Parement tresmelodieux</span><br>
    <span class="i0">Ha mon doulx amy gratieux</span><br>
    <span class="i0">Fermail de toutes nobles meurs</span><br>
    <span class="i0">Tant est mon cueur de vous joyeux</span><br>
    <span class="i0">Qu'a pene apresent je ne meurs</span><br>
    <br>
  </div>

  <div class="stanza">
    <span class="i0">Ha vaillant Champion et ferme</span><br>
    <span class="i0">Ha fier et courageux enfant</span><br>
    <span class="i0">Ha que m'avez fait plus enferme</span><br>
    <span class="i0">D'amours/ que nul qui soit vivant:</span><br>
    <span class="i0">Ha vive clarté eslevant</span><br>
    <span class="i0">Ha dignité tresrenommee</span><br>
    <span class="i0">Sur qui mon ame. dieu devant</span><br>
    <span class="i0">Se repose. et y est fondee</span><br>
    <br>
  </div>

  <div class="stanza">
    <span class="i0">Bien viengnant cinq cens mille foys</span><br>
    <span class="i0">Benoiste soit voustre arrivee</span><br>
    <span class="i0">Bien viengnant mon plaisir mon choyz</span><br>
    <span class="i0">Bien viengnant ma joie privee</span><br>
    <span class="i0">Bien viengnant mon tout ma pensee</span><br>
    <span class="i0">Seul sans per ne comparison</span><br>
    <span class="i0">Par qui joye m'est recouvree</span><br>
    <span class="i0">J'espoir et toute garison</span><br>
    <br>
  </div>

  <div class="stanza">
    <span class="i0">Helas. j'ay de si longtemps a</span><br>
    <span class="i0">Desiré. de veoir ce jours</span><br>
    <span class="i0">Qu'ailleurs mon cueur oncq ne pensa</span><br>
    <span class="i0">Fors en vous/ ou il fist sejours</span><br>
    <span class="i0">Or suis je joyeuse a tousjours</span><br>
    <span class="i0">Quant j'ay noble cueur en saisine</span><br>
    <span class="i0">Et vous. voustre treschiere amours</span><br>
    <span class="i0">Dame Noblesse feminine</span><br>
    <br>
  </div>

  <div class="stanza">
    <span class="i0">O ma tresexcellente joye</span><br>
    <span class="i0">O mon bon et sauverain cueur</span><br>
    <span class="i0">O soleil qui mes yeulx convoie</span><br>
    <span class="i0">O clarté de mon plaisir pur</span><br>
    <span class="i0">O mon doul confort ferme et sur</span><br>
    <span class="i0">O le plushault salut que j'ame</span><br>
    <span class="i0">O de mon vray espoir le mur</span><br>
    <span class="i0">Aprés dieu et la vierge dame</span><br>
    <br>
  </div>

  <div class="stanza">
    <span class="i0">O ma treshabundant richesse</span><br>
    <span class="i0">O tressouefve nourriture</span><br>
    <span class="i0">O le seul bien de ma jeunesse</span><br>
    <span class="i0">O mon rabat de toute ordure</span><br>
    <span class="i0">O la santé de ma nature</span><br>
    <span class="i0">O mon vertueux fruit de l'ame</span><br>
    <span class="i0">O ma felicité trespure</span><br>
    <span class="i0">Apres dieu et la vierge dame</span><br>
    <br>
  </div>

  <div class="stanza">
    <span class="i0">O le mirouer de ma plaisance</span><br>
    <span class="i0">O ma vierge et chastiement</span><br>
    <span class="i0">O ma cremeur ma redoubtance</span><br>
    <span class="i0">O d'honneur mon adressement</span><br>
    <span class="i0">O mon mondain avancement</span><br>
    <span class="i0">O mon eslonguement de blasme</span><br>
    <span class="i0">O cause de mon sauvement</span><br>
    <span class="i0">Aprés dieu et la vierge dame</span><br>
    <br>
  </div>

  <div class="stanza">
    <span class="i0">Mon cueur est tout de joie espris</span><br>
    <span class="i0">D'avoir trouvé ce qu'il desire</span><br>
    <span class="i0">Et en est si acop surpris</span><br>
    <span class="i0">Que ma langue ne scet que dire</span><br>
    <span class="i0">Mes yeulx qui ont cause de rire</span><br>
    <span class="i0">Sur voustre face belle et blonde:</span><br>
    <span class="i0">Fondent leurs larmes d'une tire</span><br>
    <span class="i0">Par joie qui au cueur habonde</span><br>
    <br>
  </div>

  <div class="stanza">
    <span class="i0">J'ay bon vouloir. mais je ne puis</span><br>
    <span class="i0">J'ay sens. mais il m'est privé tout</span><br>
    <span class="i0">J'ay trop plus que ne me soit duis</span><br>
    <span class="i0">J'ay tant que je n'en sçay le bout:</span><br>
    <span class="i0">Je suis perdu par avoir moult</span><br>
    <span class="i0">Plus riche suis que je ne deusse</span><br>
    <span class="i0">Il vouldroie n'avoir q'un soult</span><br>
    <span class="i0">Et qu'assez saluer vous peusse</span><br>
    <br>
  </div>

  <div class="stanza">
    <span class="i0">Tant m'avez aveuglé les yeulx</span><br>
    <span class="i0">Et tant suis abesty de joie</span><br>
    <span class="i0">Que pouoir n'ay ainsi m'aist dieue</span><br>
    <span class="i0">De parler comme je vouldroie</span><br>
    <span class="i0">Mais se mon cueur ouvrir pouoie</span><br>
    <span class="i0">Avant q'un mot passast mes dens</span><br>
    <span class="i0">Par dieu je le vous ouvriroie</span><br>
    <span class="i0">Si verriez ce qui est dedens</span><br>
    <br>
  </div>

  <div class="stanza">
    <span class="i0">J'ay quis long temps ce que j'amoie</span><br>
    <span class="i0">La mercy dieu. Or l'ay trouvé</span><br>
    <span class="i0">Et au lieu que je reclamoie</span><br>
    <span class="i0">Euresement suis arrivé</span><br>
    <span class="i0">Fortune acop ma eslevé</span><br>
    <span class="i0">Plus que n'avoie en lui fiance</span><br>
    <span class="i0">Et m'a tout au plushault levé</span><br>
    <span class="i0">De sa roue et de sa puissance</span><br>
    <br>
  </div>

  <div class="stanza">
    <span class="i0">Cueur corps et ame je vous donne</span><br>
    <span class="i0">Et a trois motz je vous deslie</span><br>
    <span class="i0">Ce que large desir ordonne</span><br>
    <span class="i0">Qu'en grant langage je vous die</span><br>
    <span class="i0">Tuez mon corps gastez ma vie</span><br>
    <span class="i0">Noble cueur cela veulz je bien</span><br>
    <span class="i0">Point ne suis voustre a la moitié</span><br>
    <span class="i0">Mais plus que tout/ et a moy rien</span><br>
    <br>
  </div>

  <div class="stanza">
    <span class="i0">Long temps a que premier congnoiz</span><br>
    <span class="i0">Et vous et voustre bon vouloir</span><br>
    <span class="i0">Mais je vous prie a ceste foys</span><br>
    <span class="i0">Que plus ne vous vueilliez douloir</span><br>
    <span class="i0">Servy m'avez sans desvouloir</span><br>
    <span class="i0">Et voustre corps mis a bandon</span><br>
    <span class="i0">Mais se jamais tant puis valoir</span><br>
    <span class="i0">Vous en receverez guerdon</span><br>
    <br>
  </div>

  <div class="stanza">
    <span class="i0">De me monstrer doy estre chiere</span><br>
    <span class="i0">Et de descouvrir dangereuse</span><br>
    <span class="i0">Sy n'ose faire bonne chiere</span><br>
    <span class="i0">Toutes les foys que suis joyeuse</span><br>
    <span class="i0">Il advient bien d'estre amoureuse</span><br>
    <span class="i0">Ou l'ueil n'ose semblant monstrer</span><br>
    <span class="i0">Et estre d'amours covoiteuse</span><br>
    <span class="i0">Sans en tous temps le demonstrer.</span><br>
    <br>
  </div>

  <div class="stanza">
    <span class="i0">Tant de foys vous ay veu aler</span><br>
    <span class="i0">Entre dames et damoiselles</span><br>
    <span class="i0">Chanter/ dancer/ jouer/ parler</span><br>
    <span class="i0">Esbatre et deviser o elles</span><br>
    <span class="i0">Pour avoir los et bruit d'icelles</span><br>
    <span class="i0">Dont maintes vous voloyent grant bien</span><br>
    <span class="i0">Mais par leurs contenances belles</span><br>
    <span class="i0">Oncques n'en apparceustes rien</span><br>
    <br>
  </div>

  <div class="stanza">
    <span class="i0">Helas je leur fis la defence</span><br>
    <span class="i0">De trop s'apprivoiser de vous</span><br>
    <span class="i0">Car peu de gens a qui ne pense</span><br>
    <span class="i0">Mal ou n'y a point entre nous</span><br>
    <span class="i0">Les gens sont au jourd'uy trestous</span><br>
    <span class="i0">Si faulx. que bon se fait garder</span><br>
    <span class="i0">Mauldis soyent tous envieulx</span><br>
    <span class="i0">Parqui nous fault tant endurer</span><br>
    <br>
  </div>

  <div class="stanza">
    <span class="i0">Mais pource que tout voustre affaire</span><br>
    <span class="i0">Est auz dames moult aggreable</span><br>
    <span class="i0">Et que semblant n'ont osé faire</span><br>
    <span class="i0">Tel comme il vous estoit feable</span><br>
    <span class="i0">D'un conseil meur et delectable</span><br>
    <span class="i0">Toutes ensemble m'ont transmise</span><br>
    <span class="i0">Vers voustre personne honnorable</span><br>
    <span class="i0">Et pour vous festoyer commise</span><br>
    <br>
  </div>

  <div class="stanza">
    <span class="i0">Je vous tiens a sage et discret</span><br>
    <span class="i0">Et pource me suis je soubstraicte</span><br>
    <span class="i0">Icy en l'isle de secret</span><br>
    <span class="i0">Qui est propice a ma retraicte</span><br>
    <span class="i0">Et tant comme il vous plaist et haicte</span><br>
    <span class="i0">Serez o my. malgré dangier</span><br>
    <span class="i0">En joye et en amour parfaicte</span><br>
    <span class="i0">Sans que ame nous puist chalangier</span><br>
    <br>
  </div>

  <div class="stanza">
    <span class="i0">Paissez le cueur. saoulez vous yeulx</span><br>
    <span class="i0">Arousez voustre sang qui ard</span><br>
    <span class="i0">Emplissez vous de lieux en lieux</span><br>
    <span class="i0">De la doulceur de mon regard</span><br>
    <span class="i0">Prenez en tant. et telle part</span><br>
    <span class="i0">En bien tant que vouldrez tousdis</span><br>
    <span class="i0">Et s'un plaisir vous fault en part</span><br>
    <span class="i0">Pour ung. si en reprenez dix</span><br>
    <br>
  </div>

  <div class="stanza">
    <span class="i0">Tout mon tresor vous est ouvert</span><br>
    <span class="i0">Prenez en la fleur et le choys</span><br>
    <span class="i0">Et vous esbatez cy au vert</span><br>
    <span class="i0">O my pour chescune heure ung moys</span><br>
    <span class="i0">Honnorer et cherir vous doys</span><br>
    <span class="i0">Car ma grace avez deservie</span><br>
    <span class="i0">En ce que tant et longue foys</span><br>
    <span class="i0">M'avez honnoree et servie</span><br>
    <br>
  </div>

  <div class="stanza">
    <span class="i0">Povre amoureux au cueur tramblant</span><br>
    <span class="i0">En qui est leaulté tresseure</span><br>
    <span class="i0">Oncques ne vous osay semblant</span><br>
    <span class="i0">Monstrer d'amours. fors a ceste heure</span><br>
    <span class="i0">Or veult raison. que je sequeure</span><br>
    <span class="i0">A voustre honneste et noble emprise</span><br>
    <span class="i0">Parquoy force est que je y acqueure</span><br>
    <span class="i0">Ou j'en seroie ailleurs reprise</span><br>
    <br>
  </div>

  <div class="stanza">
    <span class="i0">Loué soit qui vous a transmy</span><br>
    <span class="i0">Au besoing de ma maladie</span><br>
    <span class="i0">Car par vous seul mon bel amy</span><br>
    <span class="i0">J'auray santé et melodie</span><br>
    <span class="i0">J'ay esté long temps enlaidie</span><br>
    <span class="i0">Par les excez de vilain cueur</span><br>
    <span class="i0">Mais or fauldra qu'il se desdie</span><br>
    <span class="i0">Par vous. qui en serez vainqueur</span><br>
    <br>
  </div>

  <div class="stanza">
    <span class="i0">Je m'en voys vers dame Nature</span><br>
    <span class="i0">Mon confort et ma phisicienne</span><br>
    <span class="i0">Pour lui remembrer ma laidure</span><br>
    <span class="i0">Et ma grande douleur ancienne</span><br>
    <span class="i0">Si vous prie m'amour terrienne</span><br>
    <span class="i0">Que rendre lui viegnez salut</span><br>
    <span class="i0">Car en voustre grace et la sienne</span><br>
    <span class="i0">Gist tout mon bien et mon salut</span><br>
    <br>
  </div>
</div>

<p>¶ Icy devise l'acteur/ comment noblesse
feminine mena noble cueur devers
dame Nature. Et comment elle fist
une complaincte devant elle: present
lui disant come s'ensuit</p>

<h4>L'acteur.</h4>

<div class="c">
<img src="images/046.png" alt="[Illustration]">
</div>
<div class="poem">
  <div class="stanza">
    <span class="i0">Hors d'un vouloir incorrumpu</span><br>
    <span class="i0">Et d'une chiere irreprenable</span><br>
    <span class="i0">Et sans honneur estre rompu</span><br>
    <span class="i0">En rien qui soit ymaginable</span><br>
    <span class="i0">La compaignie treslouable.</span><br>
    <span class="i0">Sentrebaisa d'un meur unime:</span><br>
    <span class="i0">Sans ce que mauvais homme ou diable:</span><br>
    <span class="i0">Les eust sceu accuser de crime</span><br>
    <br>
  </div>

  <div class="stanza">
    <span class="i0">Non plus qu'a fleurir une rose</span><br>
    <span class="i0">Sur l'arbre. y peut avoir offence</span><br>
    <span class="i0">Non plus de mal. bien dire l'ose</span><br>
    <span class="i0">Ny avoit en leur convenance</span><br>
    <span class="i0">Mais par honneur sans violence</span><br>
    <span class="i0">Leurs cueurs estoient en ung adjoinct</span><br>
    <span class="i0">Et s'aultre mal quelq'un y pense</span><br>
    <span class="i0">Honny soit/ car il n'i fut point</span><br>
    <br>
  </div>

  <div class="stanza">
    <span class="i0">Car par ce que je vy en eulx</span><br>
    <span class="i0">Maintenir vueil toute ma vie</span><br>
    <span class="i0">Qu'on peut tresbien estre amoureux</span><br>
    <span class="i0">Sans ja penser a vilenie</span><br>
    <span class="i0">Et quoy que soyt/ qui ce point nie</span><br>
    <span class="i0">Je dy que faulsement le treuve</span><br>
    <span class="i0">Et vueil bien qu'on m'excommunie:</span><br>
    <span class="i0">Se la verité ne les preuve</span><br>
    <br>
  </div>

  <div class="stanza">
    <span class="i0">Sans prejudice nul de l'ame</span><br>
    <span class="i0">Amour les tenoit en ses termes</span><br>
    <span class="i0">Mais raison y trempoit la flame</span><br>
    <span class="i0">Et les fist vivre en honneur fermes.</span><br>
    <span class="i0">Pechié ne les fist pas enfermes</span><br>
    <span class="i0">Ains touz leur plaisir et leur mieulx</span><br>
    <span class="i0">Estoit/ en distiller les larmes</span><br>
    <span class="i0">Que leur cueur envoyoit es yeulx</span><br>
    <br>
  </div>

  <div class="stanza">
    <span class="i0">En ce point main a main ensemble:</span><br>
    <span class="i0">Les deux amans d'illecq partirent</span><br>
    <span class="i0">Qui l'un a l'autre. ce me semble</span><br>
    <span class="i0">Maint gratieux mot departirent</span><br>
    <span class="i0">Et droictement celle part tirent</span><br>
    <span class="i0">Ou demeuroit ung peu avant</span><br>
    <span class="i0">Nature. a qui grant honneur firent</span><br>
    <span class="i0">Comme noble gente et sçavant</span><br>
    <br>
  </div>

  <div class="stanza">
    <span class="i0">Des dames ung infiny nombre</span><br>
    <span class="i0">Vy lors. et mainte damoiselle</span><br>
    <span class="i0">Que toutes leur refuge et umbre</span><br>
    <span class="i0">Prindrent leanz avecques elle</span><br>
    <span class="i0">Partie pour la vie belle</span><br>
    <span class="i0">Que nature leur enseignoit</span><br>
    <span class="i0">Partie pour dangier la felle</span><br>
    <span class="i0">Fuyr. Car leur cueur la craignoit</span><br>
    <br>
  </div>

  <div class="stanza">
    <span class="i0">Maint instrument en mainte forme</span><br>
    <span class="i0">Maint divers fruit en mainte rive</span><br>
    <span class="i0">y avoit/ desquelz elle forme</span><br>
    <span class="i0">Tout chose vive et non vive</span><br>
    <span class="i0">Jamais ne sembloit estre oysive</span><br>
    <span class="i0">Ne pour travail ne se couchoit</span><br>
    <span class="i0">Toutesvoyes sa main traictive</span><br>
    <span class="i0">Sembloit qu'en euvre ne touchoit</span><br>
    <br>
  </div>

  <div class="stanza">
    <span class="i0">J'ouy tousjours et escoutoie</span><br>
    <span class="i0">Et diligemment escrivoy:</span><br>
    <span class="i0">D'estre apparceu ne me doubtoie</span><br>
    <span class="i0">En quelque lieu que j'arrivoy</span><br>
    <span class="i0">Tousjours deprés je les suivoy</span><br>
    <span class="i0">Et sans reproche ne malgré</span><br>
    <span class="i0">Je vy j'ouy/ et si sçavoy</span><br>
    <span class="i0">Tout leur affaire et leur secré</span><br>
    <br>
  </div>

  <div class="stanza">
    <span class="i0">D'ungs yeulx de larmes encombrez</span><br>
    <span class="i0">D'une voix gemissant piteuse</span><br>
    <span class="i0">D'un cueur plain d'ennuys innombrez</span><br>
    <span class="i0">Et d'une chiere peu joyeuse</span><br>
    <span class="i0">La noble dame gratieuse</span><br>
    <span class="i0">S'agenoilloit devant Nature</span><br>
    <span class="i0">Faisant la complainte greneuse</span><br>
    <span class="i0">Cy aprés mise en escripture</span><br>
    <br>
  </div>
</div>

<h4>¶ Complainte de noblesse feminine a nature</h4>

<div class="c">
<img src="images/049.png" alt="[Illustration]">
</div>
<div class="poem">
  <div class="stanza">
    <span class="i0">Excellente dame et princesse</span><br>
    <span class="i0">Souveraine gouverneresse</span><br>
    <span class="i0">Plaine d'honneur et de sagesse:</span><br>
    <span class="i0">Puissante ouvriere</span><br>
    <span class="i0">Seule maistresse et singuliere</span><br>
    <span class="i0">De toute chose seculiere</span><br>
    <span class="i0">Que par foiblesse de matiere</span><br>
    <span class="i0">Est corruptible</span><br>
    <span class="i0">Mortel deffaillant diffinible</span><br>
    <span class="i0">Et de qui toute rien sensible:</span><br>
    <span class="i0">Prent par nature distinguible:</span><br>
    <span class="i0">Son estre et vie</span><br>
    <span class="i0">Dame de haulte seigneurie</span><br>
    <span class="i0">Plaise vous d'ouyr je vous prie</span><br>
    <span class="i0">Ma voix que devant vous s'escrie:</span><br>
    <span class="i0">Piteusement</span><br>
    <span class="i0">Et me donnez aucunement</span><br>
    <span class="i0">Voustre doulx reconfortement</span><br>
    <span class="i0">Et de mes pleurs allegement</span><br>
    <span class="i0">Qui en avez</span><br>
    <span class="i0">Seule puissance/ et si savez:</span><br>
    <span class="i0">Ou au moins savoir vous devez</span><br>
    <span class="i0">Quoy et comment tous aggravez</span><br>
    <span class="i0">Sont mes ennemis</span><br>
    <span class="i0">Et pourquoy si dolante suis</span><br>
    <span class="i0">Exillee de tous deduis</span><br>
    <span class="i0">Tant que rien faire je ne puis</span><br>
    <span class="i0">Ou que je viengne</span><br>
    <span class="i0">Qui a moy ou autruy reviengne</span><br>
    <span class="i0">Ou a mon affaire appartiengne</span><br>
    <span class="i0">Ma noble dame il vous souviengne</span><br>
    <span class="i0">Comment jadis</span><br>
    <span class="i0">J'estoie demeurant tousdis</span><br>
    <span class="i0">Icy en voustre paradis</span><br>
    <span class="i0">Ou par honneur et par beaux dits</span><br>
    <span class="i0">Mon corps traictastes</span><br>
    <span class="i0">Et si me distes et monstrastes</span><br>
    <span class="i0">De quel substance me formastes</span><br>
    <span class="i0">Et quel vertu vous adjoustastes</span><br>
    <span class="i0">Par sur toute ame</span><br>
    <span class="i0">En moy. et toute noble dame</span><br>
    <span class="i0">Disant qu'il n'estoit fruit ne balsme:</span><br>
    <span class="i0">Ne chose tant soit riche en fame</span><br>
    <span class="i0">Que fust pareille</span><br>
    <span class="i0">A ma dignité impareille</span><br>
    <span class="i0">De qui tout oeil et toute oreille</span><br>
    <span class="i0">Par nouveauté d'un grant merveille:</span><br>
    <span class="i0">S'aveugleroient</span><br>
    <span class="i0">Quant d'aventure ilz me verroient</span><br>
    <span class="i0">Et mon estat regarderoient:</span><br>
    <span class="i0">En lieu ou ilz approucheroient</span><br>
    <span class="i0">De ma noblesse</span><br>
    <span class="i0">Et pour accroistre ma liesse</span><br>
    <span class="i0">Vous me feistes alors promesse</span><br>
    <span class="i0">Que terrienne gentillesse</span><br>
    <span class="i0">Roy duc ou conte:</span><br>
    <span class="i0">Mectroient mon honneur en compte</span><br>
    <span class="i0">En me gardant de blasme et honte</span><br>
    <span class="i0">Et de tout ce qui tourne et monte</span><br>
    <span class="i0">En mon despris</span><br>
    <span class="i0">Et seroient si bien apris</span><br>
    <span class="i0">Que pour avoir et los et pris:</span><br>
    <span class="i0">En mon cueur: qui est ung chier priz</span><br>
    <span class="i0">Par ma soufferte</span><br>
    <span class="i0">Jusques sur terre ou l'erbe verte</span><br>
    <span class="i0">La teste nue et descouverte</span><br>
    <span class="i0">Me seroit reverence offerte</span><br>
    <span class="i0">Par eulx trestous</span><br>
    <span class="i0">Et seroient humles et doulx</span><br>
    <span class="i0">Soupples de corps et de genoulx</span><br>
    <span class="i0">Devant chacune d'entre nous</span><br>
    <span class="i0">Puis me deistes</span><br>
    <span class="i0">Qu'en ce monde vous me transmistes:</span><br>
    <span class="i0">Comme ung soleil que vous y mistes</span><br>
    <span class="i0">Pour les hommes que vous feistes</span><br>
    <span class="i0">Qui nulle joie</span><br>
    <span class="i0">N'auroient/ se je n'y estoye</span><br>
    <span class="i0">Et se je ne respendissoie</span><br>
    <span class="i0">Leurs courages et adressoie</span><br>
    <span class="i0">En bonnes meurs</span><br>
    <span class="i0">En sens en prouesse et valeurs</span><br>
    <span class="i0">En crainte et en vertuz pluseurs</span><br>
    <span class="i0">Dont sourdent terriennez honneurs</span><br>
    <span class="i0">Et savez bien</span><br>
    <span class="i0">Tous ce qui est en moy de bien</span><br>
    <span class="i0">Quelle vertu j'ay et combien</span><br>
    <span class="i0">Et se je vaulx beaucop/ ou rien</span><br>
    <span class="i0">Car corps et ame</span><br>
    <span class="i0">Sont passez par vos mains ma dame</span><br>
    <span class="i0">Et n'ay de sang pas une dragme</span><br>
    <span class="i0">Soit digne d'amour ou de blasme</span><br>
    <span class="i0">Que vous de fait</span><br>
    <span class="i0">Ne l'ayez et trempé et fait</span><br>
    <span class="i0">Qui en maint honneur et bien fait</span><br>
    <span class="i0">Avez mon povre cueur refait</span><br>
    <span class="i0">En le faisant</span><br>
    <span class="i0">Doulx et traictis et bien plaisant</span><br>
    <span class="i0">Tendre mol et appetissant</span><br>
    <span class="i0">Mais selon l'ame reluisant</span><br>
    <span class="i0">Voustre clemence</span><br>
    <span class="i0">Me fist piteuse en conscience</span><br>
    <span class="i0">ydoine a doctrine et science</span><br>
    <span class="i0">Encline a vraye obedience</span><br>
    <span class="i0">Humble et honteuse</span><br>
    <span class="i0">Simple craintive vergongneuse</span><br>
    <span class="i0">Doulce courtoise et gratieuse</span><br>
    <span class="i0">Debonnaire et toute amoureuse</span><br>
    <span class="i0">En tous mes faitz</span><br>
    <span class="i0">Par qui vertu les imparfaiz</span><br>
    <span class="i0">Les corrompuz et les infaitz</span><br>
    <span class="i0">Ont cueur de devenir parfaitz</span><br>
    <span class="i0">Pour plus me plaire</span><br>
    <span class="i0">Et sur l'espoir de pouoir traire</span><br>
    <span class="i0">Aucune grace debonnaire</span><br>
    <span class="i0">De moy/ qui ay la riche anmaire</span><br>
    <span class="i0">De toute joie</span><br>
    <span class="i0">Si m'ordonnastes que je soie</span><br>
    <span class="i0">Couverte en tous mes cas. et coie</span><br>
    <span class="i0">Et que jamais ne partiroie</span><br>
    <span class="i0">De ma richesse</span><br>
    <span class="i0">Si n'est a gens plains de noblesse</span><br>
    <span class="i0">D'honneur de bonté de prouesse</span><br>
    <span class="i0">De meurs de sens et de largesse</span><br>
    <span class="i0">Mais a itieulx</span><br>
    <span class="i0">Il vous plaisoit bien si m'aist dieux:</span><br>
    <span class="i0">Que je gectasse ung peu mes yeulx</span><br>
    <span class="i0">Et je les acueillisse mieulx</span><br>
    <span class="i0">Car leur bonté</span><br>
    <span class="i0">Leur doulx maintien et leur beaté</span><br>
    <span class="i0">Leur franchise et leur liberté</span><br>
    <span class="i0">Renforcee de loyaulté</span><br>
    <span class="i0">Certes le vallent</span><br>
    <span class="i0">Car eulx de qui lez vertuz saillent</span><br>
    <span class="i0">Et en honneur jamais ne faillent</span><br>
    <span class="i0">Sont ceulx qui plaisir aux yeulx baillent</span><br>
    <span class="i0">Et joie au cueur</span><br>
    <span class="i0">A toute dame de valeur</span><br>
    <span class="i0">Laquelle sans graver honneur</span><br>
    <span class="i0">Malgré tout vilain repreneur</span><br>
    <span class="i0">D'euvre et de bouche</span><br>
    <span class="i0">Les peult cherir par amour doulche</span><br>
    <span class="i0">Car d'amour qui en mal ne touche</span><br>
    <span class="i0">Dame ne doit avoir reprouche</span><br>
    <span class="i0">Mais lasse my</span><br>
    <span class="i0">Or n'ay je plaisir ne demy</span><br>
    <span class="i0">Ne reconfort de vray amy</span><br>
    <span class="i0">Car vilain cueur mon ennemy</span><br>
    <span class="i0">M'a desolee</span><br>
    <span class="i0">Et a son grant tort desprisee</span><br>
    <span class="i0">Injuriee et tant blecee</span><br>
    <span class="i0">Que ma haultesse en est bassee</span><br>
    <span class="i0">Tresvilement</span><br>
    <span class="i0">Et ne veult souffrir nullement</span><br>
    <span class="i0">Que je soie mais tellement</span><br>
    <span class="i0">Exaulcee. s'aucunement</span><br>
    <span class="i0">y pouoit mectre</span><br>
    <span class="i0">Deffense/ par euvre ou par lectre</span><br>
    <span class="i0">Ou par donner ou par promectre</span><br>
    <span class="i0">Il tend a destruire et demectre</span><br>
    <span class="i0">Mon privilege</span><br>
    <span class="i0">Qui est pis fait que sacrilege</span><br>
    <span class="i0">De me vouloir oster le siege</span><br>
    <span class="i0">Ou dieu a voulu que je siege</span><br>
    <span class="i0">Le cours du monde</span><br>
    <span class="i0">Et le vilain que dieu confonde</span><br>
    <span class="i0">Et face qu'en enfer il fonde</span><br>
    <span class="i0">Prent sa raison la plusparfonde</span><br>
    <span class="i0">Et la plus folle</span><br>
    <span class="i0">Dont oncques l'on tenist escole</span><br>
    <span class="i0">Et mect tout premier en parolle</span><br>
    <span class="i0">Chose. qui est legiere et molle</span><br>
    <span class="i0">Et trop mal clere</span><br>
    <span class="i0">Que eve noustre premiere mere</span><br>
    <span class="i0">Pource que pecheresse elle ere</span><br>
    <span class="i0">Que le cop de la mort amere</span><br>
    <span class="i0">Nous vint par elle</span><br>
    <span class="i0">Arguant par envie felle</span><br>
    <span class="i0">Fraude et deception en elle</span><br>
    <span class="i0">Et qu'a dieu elle estoit rebelle</span><br>
    <span class="i0">Trop plus que l'omme</span><br>
    <span class="i0">Par friandise d'une pomme</span><br>
    <span class="i0">Et pourtant/ que toute la somme</span><br>
    <span class="i0">Des femmes/ est de telle gomme</span><br>
    <span class="i0">Et encor pire</span><br>
    <span class="i0">Et semble qu'il nous vueille dire</span><br>
    <span class="i0">Et pour plus nous grever et nuyre</span><br>
    <span class="i0">D'honneur abasser et destruire</span><br>
    <span class="i0">Il a exquis:</span><br>
    <span class="i0">Les secretz de nature. et quis</span><br>
    <span class="i0">Sentences gloses et escrips</span><br>
    <span class="i0">Qui font ou fons d'enfer les cris</span><br>
    <span class="i0">Et a glosee</span><br>
    <span class="i0">Noustre nature. et exposee</span><br>
    <span class="i0">Tresinconstante irreposee</span><br>
    <span class="i0">Et si fragile</span><br>
    <span class="i0">Qu'aujourd'uy region dix mille</span><br>
    <span class="i0">Sont par mon affaire inutile</span><br>
    <span class="i0">En grant confusion et vile</span><br>
    <span class="i0">Et en servages</span><br>
    <span class="i0">Mectant sur moy tous les domages</span><br>
    <span class="i0">Tous lez meschiez tous les oultrages</span><br>
    <span class="i0">Qui furent oncques es lignages</span><br>
    <span class="i0">Des anciens</span><br>
    <span class="i0">Des sarrasins et des payens</span><br>
    <span class="i0">Des juifz et des chrestiens</span><br>
    <span class="i0">Et de tous autres terriens</span><br>
    <span class="i0">Qui pour prouver</span><br>
    <span class="i0">Sa raison/ et nous reprouver</span><br>
    <span class="i0">Il a esté prendre et trouver</span><br>
    <span class="i0">Cuidant son fait mieulx approuver</span><br>
    <span class="i0">Les plus expers</span><br>
    <span class="i0">Les glorieux excellens clercs</span><br>
    <span class="i0">Disant que par mes fais divers</span><br>
    <span class="i0">Tous se sont tumbés a l'envers</span><br>
    <span class="i0">Et puis le bon</span><br>
    <span class="i0">Qui estoit tout contraire au bon</span><br>
    <span class="i0">Desquelz sy estoit salomon</span><br>
    <span class="i0">Virgile Aristote et Sanson</span><br>
    <span class="i0">Adjoustant en ce</span><br>
    <span class="i0">Que l'ung en perdit sapience</span><br>
    <span class="i0">L'aultre mesusoit de science</span><br>
    <span class="i0">Le tiers trompe Incorpulence</span><br>
    <span class="i0">Comme en sa force</span><br>
    <span class="i0">Par quoy il conclut que c'est force</span><br>
    <span class="i0">Et a la maintenir s'efforce</span><br>
    <span class="i0">Que noustre corps n'est qu'une porce</span><br>
    <span class="i0">Dehors paree</span><br>
    <span class="i0">Ou mainte teste fort baree</span><br>
    <span class="i0">De sens a esté esgaree</span><br>
    <span class="i0">Deffaicte. et tost desamparee</span><br>
    <span class="i0">Si en a fait.</span><br>
    <span class="i0">Certes maint livre. qui deffait</span><br>
    <span class="i0">Mon honneur/ dont il me deplaist</span><br>
    <span class="i0">Qu'il me fault endurer son plait</span><br>
    <span class="i0">Car mainte prose</span><br>
    <span class="i0">Et mainte injurieuse glose</span><br>
    <span class="i0">A mis ou romant de la rose</span><br>
    <span class="i0">Tresfaulsement/ bien dire l'ose</span><br>
    <span class="i0">Et a grant tort</span><br>
    <span class="i0">Et par telz envieux enort</span><br>
    <span class="i0">Qui est vilain puant et ort</span><br>
    <span class="i0">A mis maint cueur en grant discort</span><br>
    <span class="i0">Encontre moy</span><br>
    <span class="i0">Et contre honneur justice et loy.</span><br>
    <span class="i0">Car pluseurs y adjoustent foy</span><br>
    <span class="i0">Et sont de si mauvais aloy</span><br>
    <span class="i0">Qu'ilz en tiennent</span><br>
    <span class="i0">Leurs estoles/ ou ilz convienent</span><br>
    <span class="i0">Pour leur faulse erreur qu'ilz maintinnent</span><br>
    <span class="i0">Mais j'ay espoir que nulz n'y viennent:</span><br>
    <span class="i0">Fors meschans gens.</span><br>
    <span class="i0">Car les haulx nobles et les gents</span><br>
    <span class="i0">Qui de mes biens sont indigens</span><br>
    <span class="i0">Ne furent oncq si negligens</span><br>
    <span class="i0">Que d'estre itieulx</span><br>
    <span class="i0">Non obstant. que maint jeune et vieulx</span><br>
    <span class="i0">ont aujourd'uy: cueur: langue et yeulx.</span><br>
    <span class="i0">Si corrumpu. que l'air des cieulx</span><br>
    <span class="i0">S'en putrifie</span><br>
    <span class="i0">Et sont tous. je vous certifie</span><br>
    <span class="i0">Rempliz de folle jalousie</span><br>
    <span class="i0">De faulx argu de tromperie</span><br>
    <span class="i0">Par les escrips.</span><br>
    <span class="i0">Injurieux. qui sont escripts</span><br>
    <span class="i0">Et que malle bouche a apris</span><br>
    <span class="i0">A mainte homme de petit pris</span><br>
    <span class="i0">Qui plus appreuvent</span><br>
    <span class="i0">Ung mal que par escript ilz treuvent.</span><br>
    <span class="i0">Et plus le virent et remeuvent</span><br>
    <span class="i0">q'un bien qu'en leur feme ilz espreuvent</span><br>
    <span class="i0">De fait et d'euvre</span><br>
    <span class="i0">en quoy grant mauvaistié se cueuvre</span><br>
    <span class="i0">Et prie a dieu. que tant y euvre</span><br>
    <span class="i0">Qu'en bref. vengence s'en recueuvre:</span><br>
    <span class="i0">Car se je vueil</span><br>
    <span class="i0">Sur aucun homme ouvrir ung oeil</span><br>
    <span class="i0">L'on diroit tantost que mon vueil</span><br>
    <span class="i0">Seroit pour lui donner acueil</span><br>
    <span class="i0">Ne n'oseroie</span><br>
    <span class="i0">Rire chanter ne monstrer joie</span><br>
    <span class="i0">Se d'aventure en lieu j'estoie</span><br>
    <span class="i0">Ou faire et monstrer le vouloie</span><br>
    <span class="i0">Dont il m'est crue</span><br>
    <span class="i0">Grief douleur. que tant suis mescrue</span><br>
    <span class="i0">Et que bonne foy est descrue</span><br>
    <span class="i0">Et souspeçon tant paracrue</span><br>
    <span class="i0">Sur mainte bonne</span><br>
    <span class="i0">Qui oncques ne passa la bonne</span><br>
    <span class="i0">D'honneur. ne ne fist a personne</span><br>
    <span class="i0">Chose qui en reprouche sonne</span><br>
    <span class="i0">Si leur est certes</span><br>
    <span class="i0">Grief a souffrir que sans dessertes</span><br>
    <span class="i0">Toutes convient estre desertes</span><br>
    <span class="i0">D'honneur. de bon los: descouvertes</span><br>
    <span class="i0">Pour les mis sus</span><br>
    <span class="i0">De huit ou dix. peu moins ou plus</span><br>
    <span class="i0">Qui ont fait ung meschant abus</span><br>
    <span class="i0">Parquoy l'on nous veult ruer jus</span><br>
    <span class="i0">Toute et chescune</span><br>
    <span class="i0">Et cuide la faulse commune</span><br>
    <span class="i0">Qu'aujourd'uy nait dame nesune</span><br>
    <span class="i0">Que ne tende a folie aucune</span><br>
    <span class="i0">Par quoy couvient</span><br>
    <span class="i0">Des l'eure que nous en souvient</span><br>
    <span class="i0">Fermer noz yeulx. quant il advient.</span><br>
    <span class="i0">Que quelq'un par devers nous vient:</span><br>
    <span class="i0">Ou nous refaire</span><br>
    <span class="i0">Tout de nouveau. et contrefaire</span><br>
    <span class="i0">Car honneur faire sans meffaire</span><br>
    <span class="i0">Au jourd'uy/ ne se seuffre a faire</span><br>
    <span class="i0">Ainsi me semble</span><br>
    <span class="i0">Que moy et vous. toutes ensemble:</span><br>
    <span class="i0">Sommes com en ung flot qui tremble</span><br>
    <span class="i0">Ou toute malheurté s'assemble</span><br>
    <span class="i0">Et vraiement</span><br>
    <span class="i0">Bien vivons inutilement</span><br>
    <span class="i0">Au monde/ et plus au griefvement</span><br>
    <span class="i0">Des bons/ qu'a leur confortement</span><br>
    <span class="i0">Quant nullement</span><br>
    <span class="i0">Faire n'osons descouvrement</span><br>
    <span class="i0">De ce que naturellement</span><br>
    <span class="i0">Nous est donné pour sauvement</span><br>
    <span class="i0">D'humain lignaige</span><br>
    <span class="i0">Si nous fault rendre en hermitage.</span><br>
    <span class="i0">Et laisser le peuple ramage</span><br>
    <span class="i0">Bons et mauvais morir de rage</span><br>
    <span class="i0">Sans esjoyr</span><br>
    <span class="i0">Ame qui d'amour veult joyr</span><br>
    <span class="i0">Car j'ame mieulx loing m'enfouyr</span><br>
    <span class="i0">Que souffrir tousjours et ouyr</span><br>
    <span class="i0">Si grant reprouche</span><br>
    <span class="i0">Qui nuit et jour en jeu me couche</span><br>
    <span class="i0">Par raison que n'est gaires doulche</span><br>
    <span class="i0">De vilain cueur et malle bouche</span><br>
    <span class="i0">Et ont ces deux</span><br>
    <span class="i0">Tant de complices avec eulx</span><br>
    <span class="i0">Que le nombre en est merveilleux</span><br>
    <span class="i0">Dont les noms que portent yceulx</span><br>
    <span class="i0">Le sont pluseurs</span><br>
    <span class="i0">Mesdisans/ cuidereaux/ vainteurs.</span><br>
    <span class="i0">Souspeçonneux/ jaloux/ mocqueurs</span><br>
    <span class="i0">Enuieux/ desireux/ menteurs</span><br>
    <span class="i0">Trompeurs couars.</span><br>
    <span class="i0">Faulx promecteurs vilains eschars</span><br>
    <span class="i0">Et tous autres itieulx cornars</span><br>
    <span class="i0">Qui ont estudie es ars</span><br>
    <span class="i0">Du grant dyable</span><br>
    <span class="i0">Qui leur fait a croire de fable</span><br>
    <span class="i0">Et d'une bourde abhominable</span><br>
    <span class="i0">Que ce soit chose veritable</span><br>
    <span class="i0">Puis les publient</span><br>
    <span class="i0">Et meschans gens y estudient</span><br>
    <span class="i0">Mais ung point y a qu'ilz oblient</span><br>
    <span class="i0">Dieu et les anges les maldient</span><br>
    <span class="i0">Et trouveront.</span><br>
    <span class="i0">Q'une fois ilz en respondront</span><br>
    <span class="i0">Et qu'en dangier ilz en seront</span><br>
    <span class="i0">A l'eure que raison rendront</span><br>
    <span class="i0">De tout ensemble</span><br>
    <span class="i0">Ou n'a si juste qui ne tremble:</span><br>
    <span class="i0">Et quant enfer tous lez assemble</span><br>
    <span class="i0">Je n'en suis gaires plus me semble:</span><br>
    <span class="i0">D'honneur paree</span><br>
    <span class="i0">Ne de lumiere reparee</span><br>
    <span class="i0">Qui leur langue en mal obduree</span><br>
    <span class="i0">M'a pourchassee et procuree</span><br>
    <span class="i0">Si est ainsi</span><br>
    <span class="i0">Que je m'en plaing a vous droit cy</span><br>
    <span class="i0">En suppliant que par mercy</span><br>
    <span class="i0">Vous vueilliez regarder cecy</span><br>
    <span class="i0">Car je vous jure</span><br>
    <span class="i0">Qu'aujourd'uy toute creature</span><br>
    <span class="i0">Est infecte. et de telle ordure</span><br>
    <span class="i0">Et prent plaisir et nouriture</span><br>
    <span class="i0">L'un en mesdire</span><br>
    <span class="i0">Sur mainte. ou il n'a que redire</span><br>
    <span class="i0">Mais qu'il la voie sans plus rire</span><br>
    <span class="i0">Il veul jugier ou l'ueil se tire</span><br>
    <span class="i0">En son penser</span><br>
    <span class="i0">L'autre ne fait que mal penser</span><br>
    <span class="i0">Le tiers ne fait que offencer</span><br>
    <span class="i0">Le quart pour cuider s'avancer</span><br>
    <span class="i0">De flaiterie</span><br>
    <span class="i0">Va user et de gaberie</span><br>
    <span class="i0">Affin qu'il puist sa mocquerie</span><br>
    <span class="i0">Tenir de noustre druerie</span><br>
    <span class="i0">Ainsi chescun:</span><br>
    <span class="i0">Paist aujourduy son cueur d'aigrun</span><br>
    <span class="i0">Et de mille n'en a pas ung</span><br>
    <span class="i0">Qui n'ait itel reprouche aucun</span><br>
    <span class="i0">Que fort l'abasse</span><br>
    <span class="i0">Ainsi force est que je delesse</span><br>
    <span class="i0">Tout beau semblant toute liesse</span><br>
    <span class="i0">Et que j'embride ma jeunesse</span><br>
    <span class="i0">Avant vieillesse.</span><br>
    <span class="i0">Du frain de douleur et tristesse:</span><br>
    <span class="i0">Et que honneur se desloge et cesse</span><br>
    <span class="i0">En moy/ qui suis la forteresse.</span><br>
    <span class="i0">D'humain plaisir</span><br>
    <span class="i0">Ou chescun doit par vray desir</span><br>
    <span class="i0">Son derrenier repos choisir</span><br>
    <span class="i0">Comme au lieu dont il fault issir</span><br>
    <span class="i0">Si vous conjure</span><br>
    <span class="i0">Ma maistresse dame Nature</span><br>
    <span class="i0">Et vous prie par amour pure</span><br>
    <span class="i0">Prenez pité de ma laidure</span><br>
    <span class="i0">Que vous ouez</span><br>
    <span class="i0">Et point ne me desavouez</span><br>
    <span class="i0">Suppliant que si vous pouez</span><br>
    <span class="i0">En brief. vous y remediez</span><br>
    <br>
  </div>
</div>

<p>¶ Icy repayse et reconforte Dame
Nature Noblesse feminine par pluseurs
raisons evidentes et moult prouffitables
a son ennimy. Comme cy aprés
s'ensuyt.</p>

<h4>Nature.</h4>

<div class="c">
<img src="images/046.png" alt="[Illustration]">
</div>
<div class="poem">
  <div class="stanza">
    <span class="i0">Helas Noblesse feminine</span><br>
    <span class="i0">Pour dieu ne plourez plus si fort</span><br>
    <span class="i0">Mais en la grant doulceur divine</span><br>
    <span class="i0">Mectez tout voustre grief effort</span><br>
    <span class="i0">Gaires ne vault le desconfort</span><br>
    <span class="i0">Quant est a moy s'il plaist a dieu</span><br>
    <span class="i0">Je vous donray bon reconfort</span><br>
    <span class="i0">Mais que raison trengne en vous lieu</span><br>
    <br>
  </div>

  <div class="stanza">
    <span class="i0">Vous savez bien que tout ce monde:</span><br>
    <span class="i0">N'est q'un flot d'eau trop instable</span><br>
    <span class="i0">Une mer hideuse et parfonde</span><br>
    <span class="i0">Ung repos beaucop variable.</span><br>
    <span class="i0">Fort desiré/ peu prouffitable</span><br>
    <span class="i0">Ung souef plaisir de renchiere</span><br>
    <span class="i0">Une liesse defraudable</span><br>
    <span class="i0">Plus a fouir qu'a tenir chiere</span><br>
    <br>
  </div>

  <div class="stanza">
    <span class="i0">Tout ce dont il est composé</span><br>
    <span class="i0">Est subget a mutation.</span><br>
    <span class="i0">Et ne fut oncques si posé</span><br>
    <span class="i0">Qu'il n'i eust alteration:</span><br>
    <span class="i0">Discord et variation</span><br>
    <span class="i0">Noises envies entre gens</span><br>
    <span class="i0">Et tant de tribulation</span><br>
    <span class="i0">Qui se chaingent comme les vens</span><br>
    <br>
  </div>

  <div class="stanza">
    <span class="i0">Tout y va ce dessus dessoubz</span><br>
    <span class="i0">Verité y est desprisee</span><br>
    <span class="i0">Et qui pis est/ tout au rebours</span><br>
    <span class="i0">Mensonge y est auctorisee</span><br>
    <span class="i0">Mauvaise vie y est prisee</span><br>
    <span class="i0">Vertu y est peu recongnue</span><br>
    <span class="i0">Et les mauvais font leur risee</span><br>
    <span class="i0">De chose que bonne est tenue.</span><br>
    <br>
  </div>

  <div class="stanza">
    <span class="i0">Les moins dignes en tous endroiz.</span><br>
    <span class="i0">Sont ceulx qui ont les biens du monde:</span><br>
    <span class="i0">Les folz ont l'onneur et la voix</span><br>
    <span class="i0">Et les estaz tous a la ronde:</span><br>
    <span class="i0">Le sage qui en sens habonde</span><br>
    <span class="i0">Le plus il va querant son pain</span><br>
    <span class="i0">Sur lez meschant tout bien redonde</span><br>
    <span class="i0">Les nobles vont morans de fain</span><br>
    <br>
  </div>

  <div class="stanza">
    <span class="i0">Faulseté est subtilité</span><br>
    <span class="i0">Meschant parler n'y est point honte</span><br>
    <span class="i0">Raillerie y est viveté</span><br>
    <span class="i0">Du droit chemin nul ne tient compte</span><br>
    <span class="i0">Justice est mise hors du conte</span><br>
    <span class="i0">Mauvaistié y est impugnie</span><br>
    <span class="i0">Et bonté quelque peu qu'el monte</span><br>
    <span class="i0">C'est celle qu'on excommunie</span><br>
    <br>
  </div>

  <div class="stanza">
    <span class="i0">Or m'a la divine ordonnance</span><br>
    <span class="i0">Mise en dignité treshaultaine</span><br>
    <span class="i0">Et establie la puissance</span><br>
    <span class="i0">Sur tout quant que la terre amene</span><br>
    <span class="i0">Puis donc/ que creature humaine</span><br>
    <span class="i0">Est fait de terre fraisle et vile</span><br>
    <span class="i0">Il couvient qu'elle ait pour domaine</span><br>
    <span class="i0">Vie variable et fragile</span><br>
    <br>
  </div>

  <div class="stanza">
    <span class="i0">Les creatures que je forme</span><br>
    <span class="i0">Sont de diverse qualité</span><br>
    <span class="i0">Soit en complexion ou forme</span><br>
    <span class="i0">Il n'y a point de qualité</span><br>
    <span class="i0">L'une tend a enormité</span><br>
    <span class="i0">Et de pechié fait sa maison</span><br>
    <span class="i0">L'autre het la difformité</span><br>
    <span class="i0">Et se gouverne de raison</span><br>
    <br>
  </div>

  <div class="stanza">
    <span class="i0">Or est pechié ung accident</span><br>
    <span class="i0">Naturel a homme et a femme</span><br>
    <span class="i0">Mais pourtant n'est pas resident</span><br>
    <span class="i0">Equalement en chescun ame</span><br>
    <span class="i0">De nature est/ que toute dame</span><br>
    <span class="i0">Se peut laisser cheoir en pechié</span><br>
    <span class="i0">En lui seul n'est pas ung tel blasme</span><br>
    <span class="i0">Car tout homme en est entachié</span><br>
    <br>
  </div>

  <div class="stanza">
    <span class="i0">Supposons doncq qu'aucunes femmes</span><br>
    <span class="i0">Ont fait: et font encor oultrages</span><br>
    <span class="i0">Et se grievent en elles mesmes</span><br>
    <span class="i0">Par leurs faulx et mavaiz couragez</span><br>
    <span class="i0">Pensez vous que leurs folz ouvrages</span><br>
    <span class="i0">Ayent puissance de destruire</span><br>
    <span class="i0">Les autres bonnes et les sages</span><br>
    <span class="i0">Que ont cueur de soy bien conduire.</span><br>
    <br>
  </div>

  <div class="stanza">
    <span class="i0">Pour tous les ditz qui oncques furent</span><br>
    <span class="i0">Vous n'en valez de gaires pis</span><br>
    <span class="i0">Mais en la fin qui plus murmurent</span><br>
    <span class="i0">Seront d'honneur plus deguerpis</span><br>
    <span class="i0">Descouurir ce qu'on a au pis:</span><br>
    <span class="i0">C'est chose bien legiere a faire</span><br>
    <span class="i0">Car d'un cueur ou n'a que despis</span><br>
    <span class="i0">L'on n'en peut nulle doulceur traire.</span><br>
    <br>
  </div>

  <div class="stanza">
    <span class="i0">Il est des hommes plus ne mains</span><br>
    <span class="i0">Comme il fut des anges jadis</span><br>
    <span class="i0">Les ungs sont bons doulz et humains</span><br>
    <span class="i0">Les autres vers dieu refroidis</span><br>
    <span class="i0">Des bons ne vient que bien tousdis</span><br>
    <span class="i0">Ne ja par eulx n'est armé homme</span><br>
    <span class="i0">Des mauvais viennent les faulx ditz</span><br>
    <span class="i0">Et tout vilenie en somme</span><br>
    <br>
  </div>

  <div class="stanza">
    <span class="i0">La cause pourquoy pluseurs sages</span><br>
    <span class="i0">Vous vont blasmant en leurs escripts</span><br>
    <span class="i0">C'est pource qu'en voz beaux visagez</span><br>
    <span class="i0">Autresfoys ilz ont esté pris</span><br>
    <span class="i0">Et ont esté ainsi surpris</span><br>
    <span class="i0">D'amoureuse melencolie</span><br>
    <span class="i0">Qu'ilz en perdoient et los et pris</span><br>
    <span class="i0">Et leur sens tournent en folie</span><br>
    <br>
  </div>

  <div class="stanza">
    <span class="i0">Or sont ilz d'un courage fier</span><br>
    <span class="i0">D'une tresorgueilleuse mine</span><br>
    <span class="i0">Et cuident que rien assegier</span><br>
    <span class="i0">Ne les peust qui sur eulx domine</span><br>
    <span class="i0">Mais quant par doulceur feminine:</span><br>
    <span class="i0">Se sont trouvez si tresaubas</span><br>
    <span class="i0">Par despit. ainsi le devine</span><br>
    <span class="i0">Ils en vont blasmant voz soulas</span><br>
    <br>
  </div>

  <div class="stanza">
    <span class="i0">Les aucuns que maleur enchante</span><br>
    <span class="i0">Et qui ont d'aucune aventure</span><br>
    <span class="i0">Trouvé quelque povre meschante</span><br>
    <span class="i0">Quelque petite necte ordure</span><br>
    <span class="i0">Qui tousjours brait noist et tambure:</span><br>
    <span class="i0">Le povre maleureux meschant</span><br>
    <span class="i0">Cuide. que de telle laidure</span><br>
    <span class="i0">Toutes soient/ et d'un tel chant.</span><br>
    <br>
  </div>

  <div class="stanza">
    <span class="i0">A lors le meschant amusé</span><br>
    <span class="i0">Qui en ce meschant las est cheu</span><br>
    <span class="i0">Quant il se cougnoist abusé</span><br>
    <span class="i0">Que par sa meschance est deceu</span><br>
    <span class="i0">Il en est bien forment mescheu</span><br>
    <span class="i0">A la plus vaillant de la route</span><br>
    <span class="i0">Car tout le mal qu'il a conceu</span><br>
    <span class="i0">En une/ il va disant sur toute</span><br>
    <br>
  </div>

  <div class="stanza">
    <span class="i0">Les meschans sont de leur nature</span><br>
    <span class="i0">De mesdire et de rompre pais</span><br>
    <span class="i0">Et de trouver charge et injure</span><br>
    <span class="i0">Sur les bons/ point sur les mauvais</span><br>
    <span class="i0">Ilz sont a ce faire contrais</span><br>
    <span class="i0">A leur bouche n'a point de clause</span><br>
    <span class="i0">Mais honneur vous est a jamais</span><br>
    <span class="i0">Quant ilz le font a malle cause</span><br>
    <br>
  </div>

  <div class="stanza">
    <span class="i0">Dieu que estoit si pur et net</span><br>
    <span class="i0">Si beau si bon. si tresparfait</span><br>
    <span class="i0">Que nulle rien si pure n'est</span><br>
    <span class="i0">Ne moins souillee de meffait</span><br>
    <span class="i0">Ne fut il pas blasme de fait</span><br>
    <span class="i0">Chargié et accusé de vice</span><br>
    <span class="i0">Certes oy/ quoy qu'en effect</span><br>
    <span class="i0">Oncq n'en fut pire sa justice</span><br>
    <br>
  </div>

  <div class="stanza">
    <span class="i0">D'hommes y a trop et assez</span><br>
    <span class="i0">Selon le temps leurs meurs se muent</span><br>
    <span class="i0">Les bons sont forment trespassez</span><br>
    <span class="i0">Bontez faillent et desvertuent</span><br>
    <span class="i0">Les mauvais. les vertueux tuent</span><br>
    <span class="i0">Aumoins s'en mectent ilz en pene</span><br>
    <span class="i0">Les plus fors sur les foibles ruent</span><br>
    <span class="i0">C'est tout le fait de vie humaine</span><br>
    <br>
  </div>

  <div class="stanza">
    <span class="i0">On peut bien tant couvrir ung lieu</span><br>
    <span class="i0">Que nulle clarté n'y peut luire</span><br>
    <span class="i0">Mais rien n'est si puissant/ fors dieu:</span><br>
    <span class="i0">Que clarté peust rompre et destruire</span><br>
    <span class="i0">S'aucuns meschans vous cuident nuire</span><br>
    <span class="i0">Faisant de voustre clarté umbre</span><br>
    <span class="i0">Ja pourtant ne pourroit construire</span><br>
    <span class="i0">L'esceuvre qui la toute encombre</span><br>
    <br>
  </div>

  <div class="stanza">
    <span class="i0">Mais pource que par cueur vilain</span><br>
    <span class="i0">Et par malle bouche envieuse:</span><br>
    <span class="i0">Voustre honneur qui est tant haultain</span><br>
    <span class="i0">Est mis en place trop umbreuse</span><br>
    <span class="i0">Je vous donne d'amour joyeuse</span><br>
    <span class="i0">Noble cueur. pour voustre advocat</span><br>
    <span class="i0">Par lequel. comme treseureuse</span><br>
    <span class="i0">Vous serez remise en estat</span><br>
    <br>
  </div>

  <div class="stanza">
    <span class="i0">Cueur vilain. vous a fait retraire</span><br>
    <span class="i0">Du lieu/ ou dieu vous avoit mise</span><br>
    <span class="i0">Ainsi par cueur noble. au contraire.</span><br>
    <span class="i0">Il fault que vous soyez remise</span><br>
    <span class="i0">Il vous restablira franchise</span><br>
    <span class="i0">Honneur. clarté. los souverain</span><br>
    <span class="i0">Et destruira la faulse guise</span><br>
    <span class="i0">De malle bouche et cueur villain</span><br>
    <br>
  </div>
</div>

<p>¶ Icy dame Nature/ adresse son
parler/ a noble cueur.</p>

<div class="c">
<img src="images/104.png" alt="[Illustration]">
</div>
<div class="poem">
  <div class="stanza">
    <span class="i0">Beau filz bien vous peut souvenir</span><br>
    <span class="i0">Comment jadis par grant humblesse</span><br>
    <span class="i0">Vous me veistes vers vous venir</span><br>
    <span class="i0">En fleur de voustre grant jeunesse</span><br>
    <span class="i0">Pour conforter voustre tendresse</span><br>
    <span class="i0">Qui estoit durement pensive</span><br>
    <span class="i0">Et tant que innocente et simplesse</span><br>
    <span class="i0">Vous tiendrent la pensee oysive</span><br>
    <br>
  </div>

  <div class="stanza">
    <span class="i0">Lors vous savez que vous donnoie:</span><br>
    <span class="i0">Maintz notables enseignements</span><br>
    <span class="i0">Et tout du long vous ordonnoie</span><br>
    <span class="i0">Par regle. voz gouvernemens:</span><br>
    <span class="i0">Quelz joies et avancemens</span><br>
    <span class="i0">Vous pourriez en ce monde acquerre</span><br>
    <span class="i0">Et en honneur adressemens</span><br>
    <span class="i0">Autant que homme dessus la terre</span><br>
    <br>
  </div>

  <div class="stanza">
    <span class="i0">Je vous conseilloie d'amer</span><br>
    <span class="i0">Toutes vertuz et euvre bonne</span><br>
    <span class="i0">D'autrepart/ fuyr et blasmer</span><br>
    <span class="i0">Toute vile et meschant personne</span><br>
    <span class="i0">Et tout vice qui empoisonne</span><br>
    <span class="i0">Ou corrumpt bonne renommee</span><br>
    <span class="i0">Car la ou pechié s'afoisonne</span><br>
    <span class="i0">Ne peut la vie estre inblasmee</span><br>
    <br>
  </div>

  <div class="stanza">
    <span class="i0">Les dames et les damoiselles</span><br>
    <span class="i0">Vous prisoient sur toute rien</span><br>
    <span class="i0">Et vous feiz serviteur a elles</span><br>
    <span class="i0">Pour voustre prouf et pour le mien:</span><br>
    <span class="i0">Vous affermant que tresgrant bien</span><br>
    <span class="i0">Vous adviendroit leur service</span><br>
    <span class="i0">Et encores me semble bien</span><br>
    <span class="i0">Que c'est voustre meilleur office</span><br>
    <br>
  </div>

  <div class="stanza">
    <span class="i0">A fin que vous eussiez conduicte</span><br>
    <span class="i0">De sens acquis par sur nature</span><br>
    <span class="i0">Et que science fust reduicte</span><br>
    <span class="i0">En vous/ avecques nourriture</span><br>
    <span class="i0">Je vous feiz paistre en la pasture</span><br>
    <span class="i0">De treshaulte philozophie</span><br>
    <span class="i0">Par quelle toute creature</span><br>
    <span class="i0">Se parfait et moult glorifie</span><br>
    <br>
  </div>

  <div class="stanza">
    <span class="i0">Pour lez fait d'amours mieulx apprendre</span><br>
    <span class="i0">Au mestier d'armes vous soubmis</span><br>
    <span class="i0">Affin de savoir entreprendre</span><br>
    <span class="i0">Resistence a voz ennemis</span><br>
    <span class="i0">En oultre plus/ ce mot y mis</span><br>
    <span class="i0">Que une foys avant longs termes.</span><br>
    <span class="i0">La dame que je vous promis</span><br>
    <span class="i0">Vous fauldroit secourir par armes</span><br>
    <br>
  </div>

  <div class="stanza">
    <span class="i0">Maint grant et merveilleux avance</span><br>
    <span class="i0">Vous ay fait/ et maint grant honneur</span><br>
    <span class="i0">Et avez par vostre sçavance</span><br>
    <span class="i0">Trouvee mainte grant doulceur</span><br>
    <span class="i0">Entre les dames de valeur</span><br>
    <span class="i0">Sans estre lassé de servir</span><br>
    <span class="i0">Mais ores vient tout le greigneur</span><br>
    <span class="i0">Et le plusfort a deservir</span><br>
    <br>
  </div>

  <div class="stanza">
    <span class="i0">Car le temps est tout acomply</span><br>
    <span class="i0">Desoresmais se rompt la trieve</span><br>
    <span class="i0">Et tout cueur qui est trop emply</span><br>
    <span class="i0">Aujourd'uy convient qu'il se crieve</span><br>
    <span class="i0">La douleur ancienne et grieve</span><br>
    <span class="i0">Maintenant toute descueuvre</span><br>
    <span class="i0">Et demande vengence brefve</span><br>
    <span class="i0">A dieu/ a moy/ de fait et d'euvre</span><br>
    <br>
  </div>

  <div class="stanza">
    <span class="i0">Les cieulx sont plains et assourdis</span><br>
    <span class="i0">Des clameurs et douleur piteuses.</span><br>
    <span class="i0">Les anges sourds et estourdis</span><br>
    <span class="i0">Des regrez et voix lamenteuses</span><br>
    <span class="i0">Les saints et sainctes ennuyeuses</span><br>
    <span class="i0">Et chescun a pleurer s'encline</span><br>
    <span class="i0">D'ouyr les plaintes doloreuses</span><br>
    <span class="i0">Que fait noblesse feminine</span><br>
    <br>
  </div>

  <div class="stanza">
    <span class="i0">L'air est infect et corrompu</span><br>
    <span class="i0">Arbres fruitz et herbes pourrissent.</span><br>
    <span class="i0">Le firmament est desrompu</span><br>
    <span class="i0">Bestes oyseaux tous si gemissent</span><br>
    <span class="i0">Les poissons des rivieres issent</span><br>
    <span class="i0">Le soleil devient noir et vain</span><br>
    <span class="i0">Et toutes choses amaindrissent</span><br>
    <span class="i0">Par le venin de cueur vilain</span><br>
    <br>
  </div>

  <div class="stanza">
    <span class="i0">Je ne le puis plus endurer</span><br>
    <span class="i0">Il fault reconforter les dames</span><br>
    <span class="i0">Que ne font las que murmurer:</span><br>
    <span class="i0">Et les reparer de grans blasmes</span><br>
    <span class="i0">Plourer et tormenter leurs ames</span><br>
    <span class="i0">Qui beaucop leur sont impropices.</span><br>
    <span class="i0">Et mectre a l'envers sur les lames</span><br>
    <span class="i0">Vilain cueur. et tous ses complices.</span><br>
    <br>
  </div>

  <div class="stanza">
    <span class="i0">Or fault il ce puant vermine</span><br>
    <span class="i0">Du tout mettre a destruction</span><br>
    <span class="i0">Et l'arbre o toute la racine</span><br>
    <span class="i0">Ardoir en grant confusion</span><br>
    <span class="i0">C'est une grande abusion</span><br>
    <span class="i0">De souffrir vivre telle ordure</span><br>
    <span class="i0">Qui par la faulse instruction</span><br>
    <span class="i0">Deffait la rien qui est plus pure</span><br>
    <br>
  </div>

  <div class="stanza">
    <span class="i0">Par vous que l'on dit et appelle</span><br>
    <span class="i0">Cueur noble en vertu couragié</span><br>
    <span class="i0">Il convient que le faulx rebelle</span><br>
    <span class="i0">Soit rué jus. et oultragié</span><br>
    <span class="i0">Et que le dragon enragié</span><br>
    <span class="i0">Laisse en paix dames et pucelles</span><br>
    <span class="i0">Car trop long temps a fourragié</span><br>
    <span class="i0">L'onneur et le vergier d'icelles</span><br>
    <br>
  </div>

  <div class="stanza">
    <span class="i0">Mais pour en vous plus faire croistre</span><br>
    <span class="i0">Courage et hault desir d'emprendre.</span><br>
    <span class="i0">Besoing vous fust que de congnoistre</span><br>
    <span class="i0">Avant que haulte euvre entreprendre</span><br>
    <span class="i0">Pourtant je vous iray apprendre</span><br>
    <span class="i0">La dignité et la nature</span><br>
    <span class="i0">De celles que devez deffendre</span><br>
    <span class="i0">Et reparer de toute injure</span><br>
    <br>
  </div>
</div>

<p>¶ Icy cesse a parler Nature a noble
cueur/ et parle l'acteur comment Nature
menoit noble cueur en ung merveilleusement
beau lieu Ou quel y avoit
ung arbre a deux branches sans pluz
fleury de diverses fleurs/ assiz ou milieu
d'une fontaine/ dont l'eau estoit toute
noire et troublee.</p>

<div class="c">
<img src="images/076.png" alt="[Illustration]">
</div>
<h4>Nature.</h4>

<div class="poem">
  <div class="stanza">
    <span class="i0">Lors je vy que dame nature</span><br>
    <span class="i0">Ensemble o la parfaicte et pure</span><br>
    <span class="i0">L'oultrepasse de corps humains</span><br>
    <span class="i0">Prindrent noble cueur par lez mains</span><br>
    <span class="i0">Mais gaires long ne cheminerent</span><br>
    <span class="i0">Qu'en ung si beau lieu le menerent</span><br>
    <span class="i0">Que je tien sur ma conscience</span><br>
    <span class="i0">Qu'il n'est cueur si plain de science</span><br>
    <span class="i0">Qui proprement pourroit suffire</span><br>
    <span class="i0">A la beauté du lieu descrire</span><br>
    <span class="i0">Car c'estoit le plushault retrait</span><br>
    <span class="i0">Ouquel nature se retrait.</span><br>
    <span class="i0">Le lieu ou elle fait et forme</span><br>
    <span class="i0">La tresnoble et tresdigne forme</span><br>
    <span class="i0">La figure d'humain coursage</span><br>
    <span class="i0">Qui est le chief de son ouvrage</span><br>
    <span class="i0">Mon regard par leans voloit</span><br>
    <span class="i0">Mais ainsi comme dieu vouloit</span><br>
    <span class="i0">Entre les autres choses/ une</span><br>
    <span class="i0">Je vy/ que n'estoit pas commune</span><br>
    <span class="i0">En mille region ne veue</span><br>
    <span class="i0">Parquoy mon sens mon cueur ma veue</span><br>
    <span class="i0">Versay totalement sur elle</span><br>
    <span class="i0">Car belle estoit et plus que belle</span><br>
    <span class="i0">C'estoit ung arbre my party</span><br>
    <span class="i0">Fourchu dessus/ par tel party</span><br>
    <span class="i0">Et de si egalle mesure</span><br>
    <span class="i0">Qu'il n'est ou monde creature</span><br>
    <span class="i0">Qui bien eust sceu jugier sans faulte:</span><br>
    <span class="i0">Quelle part estoit la plushaulte</span><br>
    <span class="i0">Fleury estoit/ mais grant merveilles</span><br>
    <span class="i0">Vous diray des fleurs et dez fueilles</span><br>
    <span class="i0">Que portoient lesdictes branches</span><br>
    <span class="i0">Rouges jaulnes perses et blanches.</span><br>
    <span class="i0">Plus de dix mille millions</span><br>
    <span class="i0">Fleurs il portoit/ tant que nulz homs.</span><br>
    <span class="i0">N'eust ja sceu toutes les comprendre</span><br>
    <span class="i0">Ne le nombre infiny en rendre</span><br>
    <span class="i0">Les unes par oultrage belles</span><br>
    <span class="i0">En fleurs et en couleurs itelles</span><br>
    <span class="i0">Les autres de maindre beauté</span><br>
    <span class="i0">Toutesfoys/ par ma leauté</span><br>
    <span class="i0">La moins belle et la plus indigne</span><br>
    <span class="i0">Me sembloit belle doulce et digne</span><br>
    <span class="i0">Mais telle y avoit difference</span><br>
    <span class="i0">Que chescune par apparence</span><br>
    <span class="i0">Estoit a chescune insemblable</span><br>
    <span class="i0">En forme assez apparcevable</span><br>
    <span class="i0">Si estoit point je ne vous celle</span><br>
    <span class="i0">A ung petit ray une estelle</span><br>
    <span class="i0">Que je fuz assez regardant.</span><br>
    <span class="i0">Chescune de ses fleurs rendant</span><br>
    <span class="i0">Par diverses impressions</span><br>
    <span class="i0">Dont les significations</span><br>
    <span class="i0">Je ne peuz oncq ymaginer</span><br>
    <span class="i0">Ne en mon cueur determiner</span><br>
    <span class="i0">Telle subtile extremité</span><br>
    <span class="i0">Mais droit en la sublimité</span><br>
    <span class="i0">De l'arbre/ du costé senestre</span><br>
    <span class="i0">Je vy sur toutes. croistre et naistre</span><br>
    <span class="i0">Une si belle fleur de lis</span><br>
    <span class="i0">Que tous autres mondains delits</span><br>
    <span class="i0">Et toute beauté naturelle</span><br>
    <span class="i0">Furent neant/ au regard d'elle</span><br>
    <span class="i0">En telle vertu fleurissoit</span><br>
    <span class="i0">Que la haulteur dez cieulx passoit</span><br>
    <span class="i0">Et rendoit si souef odeur</span><br>
    <span class="i0">Que tout le monde a la rondeur</span><br>
    <span class="i0">Et les cieulx mesmes s'emplissoient</span><br>
    <span class="i0">Des grans doulceurs qui en issoient</span><br>
    <span class="i0">Sur ceste fleur en ung trouppeau</span><br>
    <span class="i0">Avoit estoilles ung monceau</span><br>
    <span class="i0">Amoncelees et unies</span><br>
    <span class="i0">Et leurs grans clartez infinies</span><br>
    <span class="i0">Sur la tresdigne fleur gecterent</span><br>
    <span class="i0">Et telle grace lui donnerent</span><br>
    <span class="i0">Par la vertu que y habunda</span><br>
    <span class="i0">Que le nom de fleur du monde a</span><br>
    <span class="i0">Or estoit cest arbre planté</span><br>
    <span class="i0">Non pas par art ne voulenté</span><br>
    <span class="i0">Mais par puissance treshaultaine</span><br>
    <span class="i0">Droit ou milieu d'une fontaine</span><br>
    <span class="i0">La quelle estoit si ample et large</span><br>
    <span class="i0">Qu'il n'y eust fleur qui l'arbre charge</span><br>
    <span class="i0">Quant ce venoit aux accidens</span><br>
    <span class="i0">Qu'elle ne cheyst dedens</span><br>
    <span class="i0">Dont l'eau en estoit trouble et noire</span><br>
    <span class="i0">Qui est chose bien forte a croire</span><br>
    <span class="i0">Mais tant avoit de sa nature</span><br>
    <span class="i0">Qu'elle estoit chaulde par mesure</span><br>
    <span class="i0">Et si par rayson destrempee</span><br>
    <span class="i0">Que nulle rien ou monde nee</span><br>
    <span class="i0">Oncques ne fut si bien ne mieulx</span><br>
    <span class="i0">Et son eaue. par quatre lieux</span><br>
    <span class="i0">Envoyoit/ qui estoit parfonde</span><br>
    <span class="i0">Devers les quatre pars du monde</span><br>
    <span class="i0">Lors vy je que les nouveautez</span><br>
    <span class="i0">Et les singulierez beautez</span><br>
    <span class="i0">Que leans infiniz estoient</span><br>
    <span class="i0">Les sens de noble cueur mectoient</span><br>
    <span class="i0">En tresgrande admiration</span><br>
    <span class="i0">Mais la grant persuasion</span><br>
    <span class="i0">De dame nature la sage</span><br>
    <span class="i0">Le venoit d'un riant visage</span><br>
    <span class="i0">De tout informer et apprendre</span><br>
    <span class="i0">Et lui donnoit les poins entendre</span><br>
    <span class="i0">Sur le fait de cest arbre icy</span><br>
    <span class="i0">Et puis elle luy dist ainsy</span><br>
    <br>
  </div>
</div>

<div class="c">
<img src="images/080.png" alt="[Illustration]">
</div>
<h4>Nature</h4>

<div class="poem">
  <div class="stanza">
    <span class="i0">Beau filz forment je vous regarde</span><br>
    <span class="i0">Et congnoit bien que moult vous tarde</span><br>
    <span class="i0">Certes que je ne vous declaire</span><br>
    <span class="i0">La nature de ce repaire</span><br>
    <span class="i0">Ouquel nous sommes en present</span><br>
    <span class="i0">Et croy que voustre cueur s'i fent</span><br>
    <span class="i0">De bien content et fort joieux</span><br>
    <span class="i0">Car il y fait melodieux</span><br>
    <span class="i0">Or mectez pene a bien entendre</span><br>
    <span class="i0">Et retenir et bien comprendre</span><br>
    <span class="i0">Ce que je vous remonstreray</span><br>
    <span class="i0">Et vivement declaireray</span><br>
    <span class="i0">Pour voustre moult grant joye et preu</span><br>
    <span class="i0">Et je voys desnouer le neu</span><br>
    <span class="i0">De mon plushault secret et sens</span><br>
    <span class="i0">Que j'aie/ ne qu'avoir me sens</span><br>
    <span class="i0">Touchant a noustre present fait</span><br>
    <span class="i0">Qui fort esmerveillier vos fait</span><br>
    <span class="i0">J'apparçoy bien ainsi m'aist dieux</span><br>
    <span class="i0">Qu'en riens vous ne gectez voz yeulx.</span><br>
    <span class="i0">Fors en l'arbre qui la fleurist</span><br>
    <span class="i0">Et de tant belles fleurs nourist</span><br>
    <span class="i0">Lequel certes pour tout voir dire</span><br>
    <span class="i0">Est bien digne qu'on le remire.</span><br>
    <span class="i0">Et qu'on enquiere de son estre</span><br>
    <span class="i0">Veu qu'a nulle rien terrestre</span><br>
    <span class="i0">Ne naturelle. il ne ressemble</span><br>
    <span class="i0">Ains/ et plus surpasser il semble</span><br>
    <span class="i0">Le cours de commune nature</span><br>
    <span class="i0">Tant est belle la floriture</span><br>
    <span class="i0">Pourtant prenez le sainement</span><br>
    <span class="i0">Et je vous diray plainement</span><br>
    <span class="i0">De l'arbre la signifiance</span><br>
    <span class="i0">Qui en vertu et en substance</span><br>
    <span class="i0">Tresmerveilleusement habonde</span><br>
    <span class="i0">Jadis. le createur du monde</span><br>
    <span class="i0">Quant le ciel et le firmament</span><br>
    <span class="i0">Avoit mis en leur mouvement</span><br>
    <span class="i0">Et eust creé toute autre chose</span><br>
    <span class="i0">Qui en terre ou en l'air repose</span><br>
    <span class="i0">Et qu'il ne restoit mais a faire</span><br>
    <span class="i0">Rien pour le monde tout parfaire:</span><br>
    <span class="i0">Alors comme ung ouvrier tressage</span><br>
    <span class="i0">Au derrenier de son ouvrage</span><br>
    <span class="i0">Il fist cest arbre: et le forma</span><br>
    <span class="i0">Tout tel qu'a present sa forme a</span><br>
    <span class="i0">Lequel il fist par excellence</span><br>
    <span class="i0">Sy beau si digne en corpulence</span><br>
    <span class="i0">Et de si grant prerogative</span><br>
    <span class="i0">Que sa vertu suppellative</span><br>
    <span class="i0">Surpassa. vous soit bien notoire</span><br>
    <span class="i0">Toute autre chose transitoire</span><br>
    <span class="i0">Car puis qu'il fault que tout vous euvre</span><br>
    <span class="i0">Dieu en fist le chief de son euvre</span><br>
    <span class="i0">A qui sur toute autre doulceur</span><br>
    <span class="i0">Il donna s'amour et son cueur</span><br>
    <span class="i0">Vertu. grant dignité. puissance</span><br>
    <span class="i0">Discretion. sens. congnoissance</span><br>
    <span class="i0">Comme qui de son fruit et germe</span><br>
    <span class="i0">Vouloit avoir/ je vous afferme</span><br>
    <span class="i0">Louenge et grace plusparfaicte</span><br>
    <span class="i0">Que de nulle rien que fust faicte</span><br>
    <span class="i0">Et lors en ce mesme moment</span><br>
    <span class="i0">Dieu vint a moy. ne sçay comment</span><br>
    <span class="i0">Qui me va commander ainsy</span><br>
    <span class="i0">Nature. prens cest arbre icy</span><br>
    <span class="i0">Et tressougneusement le garde</span><br>
    <span class="i0">Je t'en donne maistrise et garde</span><br>
    <span class="i0">Jusqu'au diffinement du monde</span><br>
    <span class="i0">Si vueil aussi/ qu'a toy responde</span><br>
    <span class="i0">Toute autre naturelle chose</span><br>
    <span class="i0">Qui s'engendre et que se compose</span><br>
    <span class="i0">Par la vertu des elemens</span><br>
    <span class="i0">Et donneras nourissemens</span><br>
    <span class="i0">Forme. complexion. figure</span><br>
    <span class="i0">A chescune une creature</span><br>
    <span class="i0">Selon son genre et son espece</span><br>
    <span class="i0">Itelle en france comme en grece</span><br>
    <span class="i0">Et te donne la seigneurie</span><br>
    <span class="i0">De terre qui sera fleurie</span><br>
    <span class="i0">Pour toy. et pour ta gouvernance.</span><br>
    <span class="i0">Mais j'en reserve l'ordonnance</span><br>
    <span class="i0">Sur toy et sur tout ton ouvrage</span><br>
    <span class="i0">Or convient il que ce langage</span><br>
    <span class="i0">Vous soit plus au cler exposé</span><br>
    <span class="i0">Et de sentences si glosé</span><br>
    <span class="i0">Qu'en fin vous puissiez concevoir</span><br>
    <span class="i0">Ce que vouz desirez savoir</span><br>
    <span class="i0">Parquoy noble cueur. je vous dis</span><br>
    <span class="i0">Cest arbre qui fluerist tousdis.</span><br>
    <span class="i0">Et est de si plaisant umbrage</span><br>
    <span class="i0">Est l'arbre dont l'humain lignage</span><br>
    <span class="i0">Sourdist/ et sourd de jour en jour</span><br>
    <span class="i0">Par quantité telle et vigour</span><br>
    <span class="i0">Comme au jourd'uy pouez veoir</span><br>
    <span class="i0">Dont adam et eve de voir</span><br>
    <span class="i0">Jadis ung corps et une eschine</span><br>
    <span class="i0">Furent le boys et la racine</span><br>
    <span class="i0">Dont tout l'arbre tel comme il est</span><br>
    <span class="i0">Se croist. se fleurist. et se naist</span><br>
    <span class="i0">Gectant deux branches contremont</span><br>
    <span class="i0">Sans plus. que bien a noter sont</span><br>
    <span class="i0">Et est bien de necessité</span><br>
    <span class="i0">Car la gist la diversité</span><br>
    <span class="i0">Du sexe. qui est masculin.</span><br>
    <span class="i0">A celui qui est feminin</span><br>
    <span class="i0">Lesquelles sans nulle doubtance</span><br>
    <span class="i0">Sont d'un estre. d'une substance</span><br>
    <span class="i0">Et d'une mesme dignité</span><br>
    <span class="i0">Sans quelconque difformité</span><br>
    <span class="i0">Fors sans plus/ une accidentale</span><br>
    <span class="i0">Que l'une est feme et l'autre masle</span><br>
    <span class="i0">Or est ceste arbre o sa racine</span><br>
    <span class="i0">Si vert/ et sa vertu si fine</span><br>
    <span class="i0">Que tousjours rend germe nouveau</span><br>
    <span class="i0">Et n'est plus foible ne moins beau</span><br>
    <span class="i0">De tout le temps que l'ay hanté</span><br>
    <span class="i0">Que le jour qu'il y fut planté</span><br>
    <span class="i0">Si a ja six mil ans. ou plus</span><br>
    <span class="i0">Et doit fleurir en ses vertus</span><br>
    <span class="i0">Que lez cieulx que nul ne peut rompre</span><br>
    <span class="i0">Fors dieu il conviendra corrumpre.</span><br>
    <span class="i0">Quel temps: combien il durera</span><br>
    <span class="i0">Ame ne vous asseurera</span><br>
    <span class="i0">Car la providence divine</span><br>
    <span class="i0">Seule/ de ce point determine</span><br>
    <span class="i0">Les fleurs dessus la branche destre</span><br>
    <span class="i0">Sont les hommes/ qu'on a veu naistre</span><br>
    <span class="i0">Depuis adam. jusqu'au jourd'uy</span><br>
    <span class="i0">Lesquelz quant ilz partent d'icy</span><br>
    <span class="i0">Leur fleur y remaint toute telle</span><br>
    <span class="i0">Comme ilz ont vertu corporelle:</span><br>
    <span class="i0">Parquoy/ entre les fleurs la sus</span><br>
    <span class="i0">L'une est belle/ l'autre encor plus</span><br>
    <span class="i0">L'autre est tresclere. une autre mains</span><br>
    <span class="i0">Tout ainsi que les corps humains</span><br>
    <span class="i0">Mais la cause pourquoy les fleurs</span><br>
    <span class="i0">De tous les corps predecesseurs</span><br>
    <span class="i0">Demeurent sur cest arbre icy</span><br>
    <span class="i0">Certes je le vous diray cy:</span><br>
    <span class="i0">Une foys quant il adviendra</span><br>
    <span class="i0">Que toute rien sa fin prendra</span><br>
    <span class="i0">Et que la divine justice</span><br>
    <span class="i0">Vouldra tenir son excercice</span><br>
    <span class="i0">Especialement sur l'omme</span><br>
    <span class="i0">Dez lors plus fruitz ne fleur ne gomme</span><br>
    <span class="i0">De cest arbre ne saillira:</span><br>
    <span class="i0">Ne plus avant ne fleurira</span><br>
    <span class="i0">Mais luy/ comme ung roy de grant compte.</span><br>
    <span class="i0">Viendra me demander le compte</span><br>
    <span class="i0">Quoy que mes fleurs sont devenues</span><br>
    <span class="i0">Grosses moyennes et menues</span><br>
    <span class="i0">Car il luy fauldra le veoir</span><br>
    <span class="i0">Et de leurs affaires savoir</span><br>
    <span class="i0">Lors il les ira regardant</span><br>
    <span class="i0">Comme ung en grant justice ardant</span><br>
    <span class="i0">Mais telles que sont entachees</span><br>
    <span class="i0">Seront erramment arrachees</span><br>
    <span class="i0">D'entre les belles et mourront</span><br>
    <span class="i0">Et les nectez demeureront</span><br>
    <span class="i0">En joie et beauté conformees</span><br>
    <span class="i0">Plus qu'oncques ne furent formees.</span><br>
    <span class="i0">Et sera l'arbre o sa sentence</span><br>
    <span class="i0">Exaulcié. par telle excellence</span><br>
    <span class="i0">Qu'a jamais sera fleurissant</span><br>
    <span class="i0">Sans aller en amendrissant:</span><br>
    <span class="i0">Et sans gecter nouvelles flours</span><br>
    <span class="i0">Mais ung/ et en ung point tousjours</span><br>
    <span class="i0">Assis en vergier honnorable</span><br>
    <span class="i0">De melodie pardurable</span><br>
    <span class="i0">Qui sera lors vous certifie</span><br>
    <span class="i0">Comme ung arbre o le fruit de vie</span><br>
    <span class="i0">Mais pource que point nous ne somens</span><br>
    <span class="i0">En voie de traicter des hommes</span><br>
    <span class="i0">Fors de la dignité des femmes</span><br>
    <span class="i0">Qui est toute une chose mesmes</span><br>
    <span class="i0">Sachiez que la senestre branche</span><br>
    <span class="i0">Que semble tant belle et tant franche</span><br>
    <span class="i0">Est celle dont les femens naissent</span><br>
    <span class="i0">Et se nourrissent et se paissent</span><br>
    <span class="i0">Qui est pour le vous faire entendre:</span><br>
    <span class="i0">Ung peu plus doulcette et plus tendre</span><br>
    <span class="i0">Que n'est telle du costé dextre</span><br>
    <span class="i0">Pour sa plusgrant perfection</span><br>
    <span class="i0">Car dieu la voulu itelle estre</span><br>
    <span class="i0">Or ay je grant affection</span><br>
    <span class="i0">De vous apprendre et demonstrer</span><br>
    <span class="i0">S'il vous pouoit au cueur entrer</span><br>
    <span class="i0">Comment en toute femme et homme</span><br>
    <span class="i0">Se font et naissent d'une gomme</span><br>
    <span class="i0">D'une terre d'une matiere</span><br>
    <span class="i0">Et se font tous par une ouvriere</span><br>
    <span class="i0">Par moy qui tous les corps humains</span><br>
    <span class="i0">Ay fait et formé de mes mains:</span><br>
    <span class="i0">Droit cy en verité certaine</span><br>
    <span class="i0">Au milieu de ceste fontaine</span><br>
    <span class="i0">Par quelque quoy/ elle est mal clere:</span><br>
    <span class="i0">S'entend le ventre de la mere</span><br>
    <span class="i0">Ou quel/ le fruit se fructifie</span><br>
    <span class="i0">Et prent force/ et forme et vie</span><br>
    <span class="i0">Et vous diray quoy et comment</span><br>
    <span class="i0">Il est vray/ qu'en chescun moment</span><br>
    <span class="i0">Il croist la sus boutons nouveaux</span><br>
    <span class="i0">Par cens/ par milliers/ et trouppeaux</span><br>
    <span class="i0">De moult diverse qualité</span><br>
    <span class="i0">Et d'un pareil egalité</span><br>
    <span class="i0">Lesquelz tout ainsi comme ilz s'euvrent</span><br>
    <span class="i0">Et que leur germe ung peu desceuvrent</span><br>
    <span class="i0">Il chet de chescun une graine</span><br>
    <span class="i0">Cy en bas/ en ceste fontaine</span><br>
    <span class="i0">Lors moy/ qui ay la congnoissance</span><br>
    <span class="i0">Apres dieu/ seule et la savance</span><br>
    <span class="i0">De tous les boutons. quelz ilz sont</span><br>
    <span class="i0">Et quelle dignité ilz ont</span><br>
    <span class="i0">Me vien bouter emmy ce bain</span><br>
    <span class="i0">Et prens la graine emmy la main</span><br>
    <span class="i0">Lui donnant la forme et figure</span><br>
    <span class="i0">Selon la vertu et nature</span><br>
    <span class="i0">Du bouton dont elle est saillie</span><br>
    <span class="i0">Car selon lui/ est sa taillie:</span><br>
    <span class="i0">Puis se nourist ceans grant temps</span><br>
    <span class="i0">Par l'espace de trois quars d'ans</span><br>
    <span class="i0">Mais aprés il convient sans faille</span><br>
    <span class="i0">Que par l'un des tuyaux il s'aille</span><br>
    <span class="i0">Prendre sa vie et nourriture</span><br>
    <span class="i0">En une nouvelle paisture</span><br>
    <span class="i0">Et sachiez. que je vous afferme</span><br>
    <span class="i0">Que se de l'arbre chet nul germe</span><br>
    <span class="i0">Il lui convient droit cy se rendre</span><br>
    <span class="i0">Et par ma main sa vie prendre</span><br>
    <span class="i0">Mais la cause vous diray voir</span><br>
    <span class="i0">Pourquoy ce baing est trouble et noir:</span><br>
    <span class="i0">Et le vous vueil notifier</span><br>
    <span class="i0">Certes. ce veult signifier</span><br>
    <span class="i0">Le vil et orgueilleux pechié</span><br>
    <span class="i0">Dont l'humain gente est entachié</span><br>
    <span class="i0">Tant qu'il convient grant et menu</span><br>
    <span class="i0">Estre en sa tache conceu</span><br>
    <span class="i0">Princes. princesses. saints et sainctes:</span><br>
    <span class="i0">Tous en sont prins/ et saincts et sainctes</span><br>
    <span class="i0">Sans en exempter ame aucune</span><br>
    <span class="i0">Que fut. ne qui sera: fors une</span><br>
    <span class="i0">Que ne fut oncques conceue</span><br>
    <span class="i0">Ou je suis forment deceue</span><br>
    <span class="i0">Si vous diray ce que je vis</span><br>
    <span class="i0">Une foys par tresvray advis</span><br>
    <span class="i0">Jadis ou temps des anciens</span><br>
    <span class="i0">Je vy sur ces arbres ceans</span><br>
    <span class="i0">Tout a plus hault ung bouton croistre</span><br>
    <span class="i0">Lequel pour verité congnoistre</span><br>
    <span class="i0">Estoit le tresplus gratieux</span><br>
    <span class="i0">Que j'eusse onques veu de mez yeulx</span><br>
    <span class="i0">Le mieulx flairant et le plus beau</span><br>
    <span class="i0">Le plus doulx et le plus nouveau</span><br>
    <span class="i0">Qui oncques fut ne qui sera</span><br>
    <span class="i0">Tant que le monde durera</span><br>
    <span class="i0">Sy vy comme a dieu il plaisoit</span><br>
    <span class="i0">Que ce bouton espanissoit</span><br>
    <span class="i0">Ung jour par la vertu divine</span><br>
    <span class="i0">Mais avant que sa graine fine</span><br>
    <span class="i0">Se laissa cheoir en la fontaine</span><br>
    <span class="i0">Je suis tresseure et trescertaine</span><br>
    <span class="i0">Que l'eau qui estoit obscure</span><br>
    <span class="i0">Devint tresclere et necte et pure</span><br>
    <span class="i0">Et changea sa couleur umbreuse</span><br>
    <span class="i0">Qui est chose bien merveilleuse</span><br>
    <span class="i0">Puis le germe de ce bouton</span><br>
    <span class="i0">Qui par sur tous flairoit si bon</span><br>
    <span class="i0">Si laissa cheoir icy dedens</span><br>
    <span class="i0">Et y print ses nourrissemens</span><br>
    <span class="i0">Complexion. figure. et forme</span><br>
    <span class="i0">Comme les autres que je forme</span><br>
    <span class="i0">Si en formay creez a lors</span><br>
    <span class="i0">Le plusgent et le plusbeau corps</span><br>
    <span class="i0">Le plus vertueux et parfait</span><br>
    <span class="i0">Que jamais pourroit estre fait</span><br>
    <span class="i0">Ou avoit esté fait devant.</span><br>
    <span class="i0">De puis adam ça en avant</span><br>
    <span class="i0">Si pert bien que je y prins delis</span><br>
    <span class="i0">Par celle noble fleur de lis</span><br>
    <span class="i0">Que porta le vray testmoignage</span><br>
    <span class="i0">De son estre et de son coursage</span><br>
    <span class="i0">Laquelle fleur. nous represente</span><br>
    <span class="i0">La glorieuse et excellente</span><br>
    <span class="i0">La benoiste vierge marie</span><br>
    <span class="i0">Qui la divinité marie</span><br>
    <span class="i0">Sur humain genre est coronnee</span><br>
    <span class="i0">A radoulcee et rapaisee</span><br>
    <span class="i0">Or est ainsi qu'aucunes gens</span><br>
    <span class="i0">Qui sont mal duis et negligens</span><br>
    <span class="i0">Vont murmurant contre les dames</span><br>
    <span class="i0">Pour les chargier et faire infames</span><br>
    <span class="i0">Disans. que femme en sa nature</span><br>
    <span class="i0">Est une fraisle creature</span><br>
    <span class="i0">Et occasion tresgreveuse</span><br>
    <span class="i0">De mainte chose dangereuse</span><br>
    <span class="i0">Mais pour garder l'onneur d'icelles:</span><br>
    <span class="i0">Je m'oppose contre eulx pour elles</span><br>
    <span class="i0">Disant. qu'en l'omme a tant de vices</span><br>
    <span class="i0">Qu'en la femme de malefices</span><br>
    <span class="i0">Une haultesse en dignité</span><br>
    <span class="i0">Et pareille fragilité</span><br>
    <span class="i0">Si vous demonstreray comment</span><br>
    <span class="i0">Vous veez comme au firmament</span><br>
    <span class="i0">Les estoilles illecques pendent</span><br>
    <span class="i0">Et sur les fleurs leur clarté rendent:</span><br>
    <span class="i0">Diversement/ que pour tout vray</span><br>
    <span class="i0">Il semble qu'a ung petit ray</span><br>
    <span class="i0">Une chescune fleur deppent</span><br>
    <span class="i0">D'une estoille du firmament</span><br>
    <span class="i0">Dont chescune estoille conduit</span><br>
    <span class="i0">Celle fleur. sur qui elle luit</span><br>
    <span class="i0">Et la dispose et la gouverne</span><br>
    <span class="i0">Et a sa vie o elle yverne</span><br>
    <span class="i0">Mais icy gist ung point secret</span><br>
    <span class="i0">Que tout le monde point ne scet</span><br>
    <span class="i0">Et se les hommes fussent sages</span><br>
    <span class="i0">Ilz changeroient leurs usages</span><br>
    <span class="i0">Et la femme ne blasmeroient</span><br>
    <span class="i0">Jusqu'a tant que informez seroient</span><br>
    <span class="i0">Pour quel cause se fait blasmer</span><br>
    <span class="i0">La femme/ ou penser ou amer</span><br>
    <span class="i0">Et dequel lien los luy eschiet</span><br>
    <span class="i0">Ou que son honneur luy deschiet</span><br>
    <span class="i0">Car langue d'ignorance esprise</span><br>
    <span class="i0">Ne scet ce qu'elle blasme ou prise</span><br>
    <span class="i0">Pourquoy savoir il vous convient</span><br>
    <span class="i0">Que la fragilité que vient</span><br>
    <span class="i0">Sur la Femme et sur l'omme aussy</span><br>
    <span class="i0">Eschiet/ par ces estoilles cy</span><br>
    <span class="i0">Qui envoyent leurs influences</span><br>
    <span class="i0">Sur ces fleurs. et leurs differences</span><br>
    <span class="i0">Telles/ que dieu leur a donnees</span><br>
    <span class="i0">De sa franchise et ordonnees</span><br>
    <span class="i0">Entre lesquelles. les aucunes</span><br>
    <span class="i0">Donnent ennuiz. douleurs. fortunez</span><br>
    <span class="i0">Les autres joyes et richesses</span><br>
    <span class="i0">Honneurs. sciences. et prouesses.</span><br>
    <span class="i0">Les tiers. bonne et sainte vie</span><br>
    <span class="i0">Autres: barat et tricherie</span><br>
    <span class="i0">Les quintes/ vie detestable</span><br>
    <span class="i0">Luxurieuse abominable</span><br>
    <span class="i0">Si fraudulent et decevese</span><br>
    <span class="i0">Qu'a tout le monde elle est doubteuse:</span><br>
    <span class="i0">Les sixtes bon courage et net</span><br>
    <span class="i0">Autres. ou nulle bonté. n'est</span><br>
    <span class="i0">Ainsi. par les conditions</span><br>
    <span class="i0">Et diverses impressions.</span><br>
    <span class="i0">Que chescune a de sa nature</span><br>
    <span class="i0">Il eschiet a la creature</span><br>
    <span class="i0">Devenir tout d'icelle mine</span><br>
    <span class="i0">Qu'est celle. que sur luy domine</span><br>
    <span class="i0">Et quant lez vertuz des planettes</span><br>
    <span class="i0">Ont leurs influences secretes</span><br>
    <span class="i0">Et une seigneurie mesmes</span><br>
    <span class="i0">Sur les hommes et sur les femmes.</span><br>
    <span class="i0">Arguer fault donc. s'elles donnent</span><br>
    <span class="i0">Vertu aux hommes et ordonnent</span><br>
    <span class="i0">Les causes qui les esvertuent</span><br>
    <span class="i0">Que aussi bien elles distribuent</span><br>
    <span class="i0">Par raison. leur vertu aux dames</span><br>
    <span class="i0">Veu qu'eulx deux ont unes ames</span><br>
    <span class="i0">Comme en mon cueur le conçoy</span><br>
    <span class="i0">L'omme n'a pas nul bien de soy</span><br>
    <span class="i0">Non a la feme plus que l'omme</span><br>
    <span class="i0">La moindre graine d'une pomme</span><br>
    <span class="i0">Mais toute vertu et constance</span><br>
    <span class="i0">Toute bonté toute chevance</span><br>
    <span class="i0">Vient a la femme tant qu'au masle</span><br>
    <span class="i0">Par la grace celestiale</span><br>
    <span class="i0">Laquelle n'est pas curieuse</span><br>
    <span class="i0">Que d'estre a l'omme avantageuse</span><br>
    <span class="i0">Et a la femme defraudable</span><br>
    <span class="i0">Nuisant et prejudiciable</span><br>
    <span class="i0">Bien sçay que dieu ne daigneroit</span><br>
    <span class="i0">Et aussi peu le souffriroit</span><br>
    <span class="i0">Sa irreprenable justice</span><br>
    <span class="i0">Qui en ce faisant feroit vice</span><br>
    <span class="i0">Car l'on diroit pour causes bonnes</span><br>
    <span class="i0">Qu'il fut excepteur des personnes</span><br>
    <span class="i0">D'avoir fait l'omme noble et digne</span><br>
    <span class="i0">Et la femme meschante indigne</span><br>
    <span class="i0">Qui sont d'une forme et figure</span><br>
    <span class="i0">D'un ouvrage. d'une nature</span><br>
    <span class="i0">Et au regard de l'ame aussy</span><br>
    <span class="i0">Qu'elle a tant noble comme luy</span><br>
    <span class="i0">Parquoy donc/ s'en ces basses isles</span><br>
    <span class="i0">Femmes aucunes sont fragiles</span><br>
    <span class="i0">Ordes et mal conditionnees</span><br>
    <span class="i0">Et a vices habandonnees</span><br>
    <span class="i0">Dont me desplaist qu'il en est tant</span><br>
    <span class="i0">Las. il ne s'ensuit pas pourtant</span><br>
    <span class="i0">Que toute femme de nature</span><br>
    <span class="i0">Soit partissant de telle ordure</span><br>
    <span class="i0">Ne que tel grief deslos on donne</span><br>
    <span class="i0">A mainte/ qui est belle et bonne</span><br>
    <span class="i0">Aussi vertueuse aussi ferme</span><br>
    <span class="i0">Qu'onques fut homme: et plus l'afferme</span><br>
    <span class="i0">Car femme de soy pour tout dire</span><br>
    <span class="i0">Ne peut estre de l'omme pire</span><br>
    <span class="i0">Mais elle est bien ung peu plus molle</span><br>
    <span class="i0">Parquoy s'elle veult estre folle</span><br>
    <span class="i0">Pechié. qui tout bon renom tue</span><br>
    <span class="i0">L'aura pluslegier abatue</span><br>
    <span class="i0">Mais celle molleur que je y mectz</span><br>
    <span class="i0">N'est pas pour son mal vous promectz</span><br>
    <span class="i0">Ains dieu le m'ordonne ainsi faire</span><br>
    <span class="i0">Veu qu'elle y est necessaire</span><br>
    <span class="i0">Se le fruit humain qui y entre</span><br>
    <span class="i0">Doit croistre. et se nourrir ou ventre</span><br>
    <span class="i0">Si donc par accident qu'elle a</span><br>
    <span class="i0">Et que je y mectz. tel qu'il est la.</span><br>
    <span class="i0">Pour humaine necessité</span><br>
    <span class="i0">Elle a ung peu fragilité</span><br>
    <span class="i0">En complexion de corsage</span><br>
    <span class="i0">Non pourtant/ se l'omme estoit sage.</span><br>
    <span class="i0">Ne la doit blasmer ou despire</span><br>
    <span class="i0">Ou de sa nature mal dire</span><br>
    <span class="i0">Veu qu'en accident celui</span><br>
    <span class="i0">Elle est pour le prouffit de luy</span><br>
    <span class="i0">Mais ung point y est qu'on oblie</span><br>
    <span class="i0">Qu'en tant que Nature assaillie</span><br>
    <span class="i0">Est trop d'une part et pressee</span><br>
    <span class="i0">Que d'autant elle est reconfortee.</span><br>
    <span class="i0">Peut estre/ en vigueur spiritable</span><br>
    <span class="i0">Et en vertu celestiale</span><br>
    <span class="i0">Car dieu qui bien le veult comprendre</span><br>
    <span class="i0">Ce qu'il prent cy/ la le peut rendre</span><br>
    <span class="i0">Ainsi par le don des planettes</span><br>
    <span class="i0">Des estoilles et des comectes</span><br>
    <span class="i0">Qui se font merveilleux et mains</span><br>
    <span class="i0">Et divers/ sur les corps humains</span><br>
    <span class="i0">Aucunes femmes sont mauvaises</span><br>
    <span class="i0">Et meschantes comme punaises</span><br>
    <span class="i0">Mais ung point y voys adjoustant</span><br>
    <span class="i0">Si sont les hommes/ et plus. ou tant</span><br>
    <span class="i0">S'il est des hommes tresparfaiz</span><br>
    <span class="i0">Si en est il de tresmauvais</span><br>
    <span class="i0">Vilains pervers et decevables.</span><br>
    <span class="i0">Et pires que ne sont les diables</span><br>
    <span class="i0">Bons ne sont pas trestous lez maslez</span><br>
    <span class="i0">Ne les femelles toutes malles</span><br>
    <span class="i0">Tout pechié qui est soubz la lune</span><br>
    <span class="i0">Est aussi pres a l'un. qu'a l'une</span><br>
    <span class="i0">Et vertu et toute euvre belle</span><br>
    <span class="i0">Est aussi pres a luy. qu'a elle</span><br>
    <span class="i0">Et tant a elle/ comme a lui</span><br>
    <span class="i0">Pourquoy je conclu au jourd'ui</span><br>
    <span class="i0">Qu'en femme a aussi grans vertus</span><br>
    <span class="i0">Comme en l'omme ou tant au plus.</span><br>
    <span class="i0">Et s'aucunes ont aucuns vices</span><br>
    <span class="i0">Destinees et malefices</span><br>
    <span class="i0">Si ont les aulcuns ce me semble</span><br>
    <span class="i0">Autant ou plus. quant tout s'assemble.</span><br>
    <span class="i0">Car ung corps est leurs deux personnez</span><br>
    <span class="i0">Et ung. qui bien et mal leur donnes</span><br>
    <span class="i0">Si vous certifie pour voir</span><br>
    <span class="i0">Comme qui bien le puis savoir</span><br>
    <span class="i0">Que j'ay formé de mez mains mesmes</span><br>
    <span class="i0">Autant de corps de vaillans femmes</span><br>
    <span class="i0">Dignes d'honneur. de pris et los</span><br>
    <span class="i0">Comme d'hommes. bien dire los</span><br>
    <span class="i0">Comme c'est arbre bien testmoigne</span><br>
    <span class="i0">Se verité dis ou mensongne</span><br>
    <span class="i0">Car les fleurs portent testmoignage</span><br>
    <span class="i0">De la vertu de leur courage</span><br>
    <span class="i0">Si lez regardez une a une.</span><br>
    <span class="i0">En jugeant toutes et chescune</span><br>
    <span class="i0">Puis acomparagez ensemble</span><br>
    <span class="i0">Les deux branches. se bon vous semble</span><br>
    <span class="i0">Mais je croy point ne trouverez</span><br>
    <span class="i0">Quant bien vous les aviserez</span><br>
    <span class="i0">Se voz memoires sont entieres</span><br>
    <span class="i0">Que l'une passe l'autre en guieres</span><br>
    <span class="i0">Car si dela voyez les saintz</span><br>
    <span class="i0">Qui ont esté beaucop et maintz</span><br>
    <span class="i0">Si sont deça aussi les sainctes</span><br>
    <span class="i0">Qui on esté beaucop et maintes</span><br>
    <span class="i0">Et se dela sont les martirs</span><br>
    <span class="i0">Qui par leurs vigoreux desirs</span><br>
    <span class="i0">Ont voulu morir pour la foy</span><br>
    <span class="i0">Aussi sont pardeça je croy</span><br>
    <span class="i0">Maintes glorieuses martires</span><br>
    <span class="i0">Qui ont souffert maintz griefz martires</span><br>
    <span class="i0">Et si sont trop plus a louer</span><br>
    <span class="i0">Que martir qu'on sache advouer</span><br>
    <span class="i0">Car leur nature est precieuse</span><br>
    <span class="i0">Et pour endurer dangereuse</span><br>
    <span class="i0">Toutesfois nonobstant foiblesse</span><br>
    <span class="i0">Et leur naturelle tendresse</span><br>
    <span class="i0">Elles ont nature vaincue</span><br>
    <span class="i0">Contre son cours et desrompue</span><br>
    <span class="i0">Tant qu'amour soubz torment les mist</span><br>
    <span class="i0">Dont tout fort homme se fremist</span><br>
    <span class="i0">Plus est d'un foible vaincre ung fort</span><br>
    <span class="i0">Qu'a ung fort vaincre ung fort aufort</span><br>
    <span class="i0">En oultre. de la sont pluseurs</span><br>
    <span class="i0">Saints preudommes et confesseurs</span><br>
    <span class="i0">Et pardeça religieuses</span><br>
    <span class="i0">Sainctes vierges de dieu espeuses</span><br>
    <span class="i0">Nonnains recluses et cloistrieres</span><br>
    <span class="i0">Et gentilz femmes seculieres</span><br>
    <span class="i0">Que pour l'amour de dieu tresmonde</span><br>
    <span class="i0">Ont renoncié a tout le monde</span><br>
    <span class="i0">Et fuy majesté royalle</span><br>
    <span class="i0">Pour estre amie a dieu loyalle</span><br>
    <span class="i0">Si vous arguez des prophettes</span><br>
    <span class="i0">Qui ont les visions secretes</span><br>
    <span class="i0">Des philosophes des docteurs</span><br>
    <span class="i0">Qui sont de la foy instructeurs</span><br>
    <span class="i0">Voyez cy les propheteresses</span><br>
    <span class="i0">Et les sages devineresses</span><br>
    <span class="i0">Que maintesfois en leur publicque</span><br>
    <span class="i0">Ont eu le sens angelicque</span><br>
    <span class="i0">Tant qu'il sembloit que leur science.</span><br>
    <span class="i0">Passast humaine sapience</span><br>
    <span class="i0">Mais pour changier propos dez saints</span><br>
    <span class="i0">Parlons de ceulx qui sont mondains</span><br>
    <span class="i0">Des loyaux des preux des vaillans</span><br>
    <span class="i0">Des vertueux et des sçavans</span><br>
    <span class="i0">Des beaux dez bons dez fortz dez sage</span><br>
    <span class="i0">Et de tous vigoreux courages</span><br>
    <span class="i0">Et vous trouverez sans cautelle</span><br>
    <span class="i0">Que chescun tel/ aura sa telle</span><br>
    <span class="i0">Et qu'il en est ainsi m'aist dieux</span><br>
    <span class="i0">Autant de telles/ que de cieulx</span><br>
    <span class="i0">Lesquelles bien nommer sauroie</span><br>
    <span class="i0">Quant forment pressee en seroie</span><br>
    <span class="i0">Dont les histoires anciennes</span><br>
    <span class="i0">Tant des juyfves que payennes</span><br>
    <span class="i0">Et des crestiennes encoire</span><br>
    <span class="i0">Font tresglorieuse memoire</span><br>
    <span class="i0">Tant que bien doit leur renomee</span><br>
    <span class="i0">Estre exaulcee et renommee</span><br>
    <span class="i0">A jamais. tant que oeil pourra lire</span><br>
    <span class="i0">Ou main et plume en parche escrire.</span><br>
    <span class="i0">Mais une. qui a moins d'encombre</span><br>
    <span class="i0">Et qui est la non per du monde</span><br>
    <span class="i0">N'est pas encor mise en compte</span><br>
    <span class="i0">Que seule plus vault et plus monte</span><br>
    <span class="i0">Et est plusdigne en tous eschanges.</span><br>
    <span class="i0">Que mille millions des anges</span><br>
    <span class="i0">Ne que saint tant soyt de grant fame</span><br>
    <span class="i0">Toutesvoyes sy est elle fame</span><br>
    <span class="i0">La qui clarté. la qui haultesse</span><br>
    <span class="i0">Toutes autres aveugle et abasse</span><br>
    <span class="i0">Comme le soleil vainct la nue</span><br>
    <span class="i0">D'une estoille clere et menue</span><br>
    <span class="i0">Laquelle. tout le genre humain</span><br>
    <span class="i0">Sert et honneure soir et main</span><br>
    <span class="i0">Et pour sa grace deservir</span><br>
    <span class="i0">Tousjours est prest de la servir</span><br>
    <span class="i0">Non pas seule nature humaine</span><br>
    <span class="i0">Mais aussy bien la plus haultaine</span><br>
    <span class="i0">Sorte/ des anges de la sus</span><br>
    <span class="i0">Si s'en travaillent mieulx ou plus</span><br>
    <span class="i0">Que s'aucuns hommes qui fouloient</span><br>
    <span class="i0">D'aventure/ arguer vouloient</span><br>
    <span class="i0">Disans que la divinité:</span><br>
    <span class="i0">S'est vestue d'humanité</span><br>
    <span class="i0">Et que dieu a forme acceptee</span><br>
    <span class="i0">De l'omme pour plus exceptee</span><br>
    <span class="i0">Non pas de femme/ et par ainsy</span><br>
    <span class="i0">Vouldroient nyer tout cecy</span><br>
    <span class="i0">Certes je respons a ce point</span><br>
    <span class="i0">Que cela ne m'arguent point</span><br>
    <span class="i0">Ne ne revallent mon party</span><br>
    <span class="i0">Ne eulx n'en sont ja mieulx party</span><br>
    <span class="i0">Car le filz dieu. quant j'en commence</span><br>
    <span class="i0">Ne fut oncques d'humaine semence</span><br>
    <span class="i0">Ne homme nul ne l'engendra</span><br>
    <span class="i0">Combien que part en son gendre a</span><br>
    <span class="i0">Mais la paternité puissante</span><br>
    <span class="i0">Legendra pur et fleurissant</span><br>
    <span class="i0">En sa tresglorieuse mere</span><br>
    <span class="i0">Sans semence venant de pere</span><br>
    <span class="i0">Et pur et net fut conceu</span><br>
    <span class="i0">Du saint esperit/ qui sceu</span><br>
    <span class="i0">Estoit en ses dignes entrailles</span><br>
    <span class="i0">Sans corrumpre veines ne trailles.</span><br>
    <span class="i0">Mais moy/ quant tout se fait se fist</span><br>
    <span class="i0">Je croy qu'a lors dieu me deffist</span><br>
    <span class="i0">Ou m'endormit ou aveugloit</span><br>
    <span class="i0">Ou congnoissance me tolloit</span><br>
    <span class="i0">Car je vous jure et vous desceuvre.</span><br>
    <span class="i0">Je ne steuz oncq rien de ceste euvre</span><br>
    <span class="i0">Et suis forment esmerveillee</span><br>
    <span class="i0">Comment moy que tant esveillee</span><br>
    <span class="i0">Me suis laisser embler ce fait:</span><br>
    <span class="i0">Qui sur mon cours a esté fait</span><br>
    <span class="i0">Au fort/ j'ay bien la congnoissance</span><br>
    <span class="i0">Que riens n'est hors de la puissance</span><br>
    <span class="i0">De la deité invincible</span><br>
    <span class="i0">Ne riens devers elle impossible</span><br>
    <span class="i0">Mais par ceste solution</span><br>
    <span class="i0">L'en peut mectre a conclusion</span><br>
    <span class="i0">Tous ceulx qui pour l'omme exaulcer.</span><br>
    <span class="i0">Veullent dieu avec eulx tauxer</span><br>
    <span class="i0">Car je ne mectz en mes querelles</span><br>
    <span class="i0">Fors creatures naturelles</span><br>
    <span class="i0">Naturellement engendrees</span><br>
    <span class="i0">Mais dieu n'est pas de telz ventrees</span><br>
    <span class="i0">Mais trop plus d'honneur eternel</span><br>
    <span class="i0">Et los. trop plus perpetuel</span><br>
    <span class="i0">Est a la glorieuse vierge</span><br>
    <span class="i0">La pure incorrumpue cierge</span><br>
    <span class="i0">D'avoir esté choisie digne</span><br>
    <span class="i0">Par sa pure doulceur divine</span><br>
    <span class="i0">A porter ce que ciel et terre</span><br>
    <span class="i0">Ne peurent prendre ne conquerre</span><br>
    <span class="i0">Et le fermer tout et entier</span><br>
    <span class="i0">En son doulx virginal sentier</span><br>
    <span class="i0">Que n'est a l'omme: qui veult estre</span><br>
    <span class="i0">Seigneur par sur la femme et mestre</span><br>
    <span class="i0">Que le filz de dieu: que je nomme</span><br>
    <span class="i0">Ait accepté la forme d'homme</span><br>
    <span class="i0">Veu que autre ne devoit prendre</span><br>
    <span class="i0">Quant il luy pleust icy descendre</span><br>
    <span class="i0">Car celle forme est plusparfaicte</span><br>
    <span class="i0">Et toute a sa semblance faicte:</span><br>
    <span class="i0">Or convient il que je recours</span><br>
    <span class="i0">Ung petit: par briefz motz et cours</span><br>
    <span class="i0">Vous declairer ung petit point</span><br>
    <span class="i0">Dont parlé n'ay encores point</span><br>
    <span class="i0">Pour vous faire ung petit plus sage</span><br>
    <span class="i0">Comment au feminim corsage</span><br>
    <span class="i0">Eschiet aucunesfois le bon</span><br>
    <span class="i0">D'estre mauvais. ou bel ou bon</span><br>
    <span class="i0">Bien avez retenu je pense</span><br>
    <span class="i0">Comment le germe et la semence</span><br>
    <span class="i0">En la fontaine se nourissent</span><br>
    <span class="i0">Et la se forment et fleurissent</span><br>
    <span class="i0">Le temps qui leur est ordonné</span><br>
    <span class="i0">Et par naturel cours donné</span><br>
    <span class="i0">Et comment il fault que dehors</span><br>
    <span class="i0">Ou temps nommé ilz saillent lors</span><br>
    <span class="i0">Par le tuyau qui les envoie</span><br>
    <span class="i0">En une bien diverse voie</span><br>
    <span class="i0">C'est a dire en ce divers monde</span><br>
    <span class="i0">Ou maint dangier sourd et redonde</span><br>
    <span class="i0">Lors aussi tost que de la partent</span><br>
    <span class="i0">Et que de l'air du monde ilz partent.</span><br>
    <span class="i0">Si va venir par grant ardure</span><br>
    <span class="i0">Ma chamberiere nourriture</span><br>
    <span class="i0">Et prent les corps en gouvernance.</span><br>
    <span class="i0">Pour nourrir a son ordonnance</span><br>
    <span class="i0">De tel laict. comme il luy plaira</span><br>
    <span class="i0">Et que l'enfant besoing aura</span><br>
    <span class="i0">Laquelle en esté et yvers</span><br>
    <span class="i0">Donne nourissemens divers</span><br>
    <span class="i0">Et de vertu beaucop diverse</span><br>
    <span class="i0">Le laict que des tetines verse</span><br>
    <span class="i0">Et plus souvent le mue et change</span><br>
    <span class="i0">Q'un changeur son argent au change</span><br>
    <span class="i0">Certes vez cy celle en partie</span><br>
    <span class="i0">Par qui maintefoys est partie</span><br>
    <span class="i0">La femme en vertu ou en vices</span><br>
    <span class="i0">Et en tous itieulx exercites</span><br>
    <span class="i0">Car selon la prime paisture</span><br>
    <span class="i0">Leur donnee par nourriture</span><br>
    <span class="i0">Il convient que chescun ne prengne.</span><br>
    <span class="i0">Complexion. qui leur remaigne</span><br>
    <span class="i0">Vie meurs vertu et conduicte</span><br>
    <span class="i0">Car nourisson fait forte luicte</span><br>
    <span class="i0">Et la fille d'un roy nourrie</span><br>
    <span class="i0">D'une viande orde et pourrie</span><br>
    <span class="i0">Entre gent vile et deshonneste.</span><br>
    <span class="i0">Quant nee seroit aussi necte</span><br>
    <span class="i0">Q'un ymage en toute fasson</span><br>
    <span class="i0">Sy lui feroit la nourisson</span><br>
    <span class="i0">Changier nature primeraine</span><br>
    <span class="i0">Et devenir orde et villaine</span><br>
    <span class="i0">Veu que usance et nourriture</span><br>
    <span class="i0">Sont nommees autre nature</span><br>
    <span class="i0">Or vous ay declairé assez</span><br>
    <span class="i0">La chose que vous pourchassez</span><br>
    <span class="i0">C'est de savoir et de congnoistre</span><br>
    <span class="i0">Cil arbre que l'on voit la croistre</span><br>
    <span class="i0">Chargié de mainte fleur losee</span><br>
    <span class="i0">Par quel je vous ay exposee</span><br>
    <span class="i0">En amour et benignité</span><br>
    <span class="i0">La feminine dignité.</span><br>
    <span class="i0">Tant sy avant et sy au large</span><br>
    <span class="i0">Que le bien le mectez en marge</span><br>
    <span class="i0">Et voustre cueur aussy l'entent</span><br>
    <span class="i0">Vous en devez estre content</span><br>
    <span class="i0">Si nous convient changier propos.</span><br>
    <span class="i0">Et prendre ailleurs ung peu repoz</span><br>
    <span class="i0">Sans plus parler de tel matiere</span><br>
    <span class="i0">Qui est treshaulte et trop entiere</span><br>
    <br>
  </div>
</div>

<p>¶ Icy parle Nature a noble cueur/
et l'enorte luy donnant courage de vengier
le desconfort de noblesse feminine</p>

<div class="c">
<img src="images/104.png" alt="[Illustration]">
</div>
<h4>Nature.</h4>

<div class="poem">
  <div class="stanza">
    <span class="i0">¶ Vous avez ouy la complaincte</span><br>
    <span class="i0">De ceste dame que cy est</span><br>
    <span class="i0">Que s'est et dolosee et plaincte</span><br>
    <span class="i0">Tremblant comme fueille en forest.</span><br>
    <span class="i0">Lequel ennuy/ s'il vous deplaist</span><br>
    <span class="i0">Monstrez qu'estes bien enseignez</span><br>
    <span class="i0">Et de son mal sans faire arrest:</span><br>
    <span class="i0">La confortez et l'en vengez</span><br>
    <br>
  </div>

  <div class="stanza">
    <span class="i0">Vous y pouez sur tous servir</span><br>
    <span class="i0">Dieu et sa grace y acquerir</span><br>
    <span class="i0">Et plusgrant honneur deservir</span><br>
    <span class="i0">Que vous n'oseriez requerir</span><br>
    <span class="i0">Car elle que bien peut merir</span><br>
    <span class="i0">Tout le travail qu'on prent pour elle</span><br>
    <span class="i0">Assez bien a. pour vous cherir</span><br>
    <span class="i0">En tant que portez sa querelle</span><br>
    <br>
  </div>

  <div class="stanza">
    <span class="i0">Pourtant vous prie et vous conseille</span><br>
    <span class="i0">Que vous entreprenez la queste</span><br>
    <span class="i0">Et que voustre corps se traveille</span><br>
    <span class="i0">En ceste emprise a ma requeste</span><br>
    <span class="i0">Vous y ferez double conqueste</span><br>
    <span class="i0">En bien. en gloire. en joie. en fame</span><br>
    <span class="i0">Quant l'amour dieu vous sera preste</span><br>
    <span class="i0">Et la grace de toute dame</span><br>
    <br>
  </div>

  <div class="stanza">
    <span class="i0">Soyes hardis sy n'ayés peur</span><br>
    <span class="i0">D'homme que vous veulle assallir</span><br>
    <span class="i0">A la fin vous serés vainqueur</span><br>
    <span class="i0">Du tout a voustre bon plaisir</span><br>
    <span class="i0">Sy viendrés a voustre desir</span><br>
    <span class="i0">D'avoir fait sy noble victoire</span><br>
    <span class="i0">Pourquoy vous pourés pervenir</span><br>
    <span class="i0">A felicité et a gloire</span><br>
    <br>
  </div>

  <div class="stanza">
    <span class="i0">C'est belle chose que de user</span><br>
    <span class="i0">Jeunesse en euvre meritoire</span><br>
    <span class="i0">Et soy de telz faiz delecter</span><br>
    <span class="i0">Dont l'on acquiert honneurs et gloire</span><br>
    <span class="i0">Des vaillans/ fault avoir memoire</span><br>
    <span class="i0">De leur prudence et noblez fais</span><br>
    <span class="i0">Car se le corps est transitoire</span><br>
    <span class="i0">Le bon renom ne meurt jamaix</span><br>
    <br>
  </div>

  <div class="stanza">
    <span class="i0">Ravallez les faulses coustumes</span><br>
    <span class="i0">De vilain cueur et malle bouche</span><br>
    <span class="i0">Et les mectez en amertumes</span><br>
    <span class="i0">Sans pité. nes que d'une souche</span><br>
    <span class="i0">Gent qui est plaine de reprouche</span><br>
    <span class="i0">Chescun la devroit traynner</span><br>
    <span class="i0">Car dieu les maldit de sa bouche</span><br>
    <span class="i0">Et les commande de vanner</span><br>
    <br>
  </div>

  <div class="stanza">
    <span class="i0">En fleur de voustre jeune aage</span><br>
    <span class="i0">Esprouvez voustre corps en guerre</span><br>
    <span class="i0">Monstrez se vous avez visage</span><br>
    <span class="i0">De voulenté d'honneur acquerre</span><br>
    <span class="i0">Vous en pouez icy conquerre</span><br>
    <span class="i0">Plus qu'oncques ne fist alexandre</span><br>
    <span class="i0">Mais s'il vous fault beaucop enquerre</span><br>
    <span class="i0">Vous craignez voustre sang espandre</span><br>
    <br>
  </div>

  <div class="stanza">
    <span class="i0">Mal fustes baptisé de fait</span><br>
    <span class="i0">Noble cueur. comme vous savez</span><br>
    <span class="i0">Se vous ne monstrez par effect</span><br>
    <span class="i0">Q'un noble cueur en vous avez</span><br>
    <span class="i0">Se vous ces faitz ne relevez</span><br>
    <span class="i0">Ne sçay qui les relevera</span><br>
    <span class="i0">Et se la pene en eschevez</span><br>
    <span class="i0">En qui plus l'on se fiera</span><br>
    <br>
  </div>

  <div class="stanza">
    <span class="i0">Sus a cheval. armez le corps</span><br>
    <span class="i0">Prenés pays: je vous supplie</span><br>
    <span class="i0">Faites ce dont je vous recors</span><br>
    <span class="i0">Car l'eure est plus que paremplie</span><br>
    <span class="i0">Dieu vous doint sa grace acomplie</span><br>
    <span class="i0">Bonne aventure en briefve adresse</span><br>
    <span class="i0">Priant celle que nul oblie</span><br>
    <span class="i0">Qu'elle vous garde et vous adresse.</span><br>
    <br>
  </div>
</div>

<p>¶ Icy Noble cuer prent congié
de Dame Nature</p>

<div class="c">
<img src="images/104.png" alt="[Illustration]">
</div>
<h4>Noble cueur.</h4>

<div class="poem">
  <div class="stanza">
    <span class="i0">Ma dame tout mon bien ma joie</span><br>
    <span class="i0">Tout la plushault desir que j'aie</span><br>
    <span class="i0">Je vous mercie</span><br>
    <span class="i0">Ma treschoisie.</span><br>
    <span class="i0">Mille foys plus que ne pourroie</span><br>
    <span class="i0">Des biens que voustre cueur m'octroie.</span><br>
    <span class="i0">Et vous affie</span><br>
    <span class="i0">Comme a m'amie</span><br>
    <span class="i0">Et a ma dame ou que je soie.</span><br>
    <span class="i0">Que refuser je ne sauroie</span><br>
    <span class="i0">Ma povre vie</span><br>
    <span class="i0">D'estre exploictie</span><br>
    <span class="i0">En tous lieux ou je penseroie</span><br>
    <span class="i0">Qu'aucun service vous seroie</span><br>
    <span class="i0">Ou courtoisie</span><br>
    <span class="i0">Si vous supplie</span><br>
    <span class="i0">Par vous je suis formé et fait</span><br>
    <span class="i0">Mené a vie et a effect</span><br>
    <span class="i0">Par voustre affaire</span><br>
    <span class="i0">Si doy bien faire</span><br>
    <span class="i0">Pour vous que seule avez defait</span><br>
    <span class="i0">Mon cueur mon corps paré et fait</span><br>
    <span class="i0">Tel qu'a refaire</span><br>
    <span class="i0">Ny a que faire.</span><br>
    <span class="i0">Combien que point ne fuz parfait</span><br>
    <span class="i0">Ne en grace le mieulx refait</span><br>
    <span class="i0">Car au parfaire</span><br>
    <span class="i0">A ung grant faire</span><br>
    <span class="i0">Mais de voustre don et bien fait</span><br>
    <span class="i0">Que j'ay sur ung plus imparfait</span><br>
    <span class="i0">Pour satisfaire</span><br>
    <span class="i0">Mercier vous doy ou meffaire</span><br>
    <span class="i0">Des dames dont parlé avez</span><br>
    <span class="i0">Craindre certes vous ne devez</span><br>
    <span class="i0">Ou que je tende</span><br>
    <span class="i0">Que je n'entende</span><br>
    <span class="i0">Que leur honneur soit eslevez</span><br>
    <span class="i0">Et tous leurs malvaillans grevez</span><br>
    <span class="i0">Car c'est la bende</span><br>
    <span class="i0">Que plus me bende</span><br>
    <span class="i0">Les entrailles bien le savez</span><br>
    <span class="i0">Car de long temps suis aggravez</span><br>
    <span class="i0">De leur legende</span><br>
    <span class="i0">Qui crie amende</span><br>
    <span class="i0">Entre tous ses amis privez</span><br>
    <span class="i0">Si vous pry que plus n'estrivez</span><br>
    <span class="i0">De leur esclande</span><br>
    <span class="i0">Qui est trop grande</span><br>
    <span class="i0">Et chescun a moy s'en actende</span><br>
    <span class="i0">A dieu vous dy dame Nature</span><br>
    <span class="i0">Et a dieu ma tresnoble et pure</span><br>
    <span class="i0">Celle que j'ame</span><br>
    <span class="i0">Doubte et reclame</span><br>
    <span class="i0">Sur toute vive creature</span><br>
    <span class="i0">A dieu mon mirouer ma figure</span><br>
    <span class="i0">Mon corps mon ame</span><br>
    <span class="i0">Mon fruit mon balsme</span><br>
    <span class="i0">Ma viande ma nouriture</span><br>
    <span class="i0">A dieu le seul rabat d'ordure</span><br>
    <span class="i0">Adieu la dragme</span><br>
    <span class="i0">Contre la flame</span><br>
    <span class="i0">De vilains et puant ordure</span><br>
    <span class="i0">A dieu ma dame</span><br>
    <span class="i0">Je m'en voys vengier voustre blasme</span><br>
    <span class="i0">Dieu vous doint sa grace et s'amour</span><br>
    <span class="i0">Santé confort espoir vigour</span><br>
    <span class="i0">Repos liesse</span><br>
    <span class="i0">Qui ne vous cesse</span><br>
    <span class="i0">Jamais. jusques au dernier jours</span><br>
    <span class="i0">Ny aprés. mais dure tousjours</span><br>
    <span class="i0">Helas princesse</span><br>
    <span class="i0">Fleur de noblesse.</span><br>
    <span class="i0">Eslongnier me fault voustre atour</span><br>
    <span class="i0">Priez dieu que joyeux retour</span><br>
    <span class="i0">Me face adresse</span><br>
    <span class="i0">Vers la jeunesse</span><br>
    <span class="i0">De vous ma souveraine fleur.</span><br>
    <span class="i0">Que me paissez de la doulceur</span><br>
    <span class="i0">De vo haultesse</span><br>
    <span class="i0">A dieu vous dy: et je vous lesse</span><br>
    <br>
  </div>
</div>

<p>¶ Icy se parte Noble cueur:
en prenant congié de Noblesse Feminine.</p>

<div class="c">
<img src="images/111.png" alt="[Illustration]">
</div>
<div class="poem">
  <div class="stanza">
    <span class="i0">Qui lors le piteux partement</span><br>
    <span class="i0">Veist/ quant noble cueur fut party</span><br>
    <span class="i0">Je croy/ que tout apertement</span><br>
    <span class="i0">Son cueur se fust parmy party</span><br>
    <span class="i0">On ne veist oncq en tel party</span><br>
    <span class="i0">Faicte si plourant departie</span><br>
    <span class="i0">Et force fut que je party</span><br>
    <span class="i0">Oeulx. leur doleur et partie</span><br>
    <br>
  </div>

  <div class="stanza">
    <span class="i0">Acolemens entrebaisiers</span><br>
    <span class="i0">Undes de larmes et rivieres</span><br>
    <span class="i0">y avoit/ plus que par milliers</span><br>
    <span class="i0">Et de tristes piteuses chieres</span><br>
    <span class="i0">Gratieux motz. doulces manieres</span><br>
    <span class="i0">Maintz durs souspirs maintez astraintes</span><br>
    <span class="i0">y vey. qui sont tresmal legieres</span><br>
    <span class="i0">A porter long temps par contraintes</span><br>
    <br>
  </div>

  <div class="stanza">
    <span class="i0">En fin par ung piteux souspir</span><br>
    <span class="i0">Noble cueur montoit a cheval</span><br>
    <span class="i0">Et comme honteux va ferir</span><br>
    <span class="i0">D'esperons courrant contreval</span><br>
    <span class="i0">Mais dieu scet en quel piteux mal</span><br>
    <span class="i0">La pouvre dame demouroit</span><br>
    <span class="i0">A qui le cueur fist sy tresmal</span><br>
    <span class="i0">A pene qu'elle n'en mouroit</span><br>
    <br>
  </div>

  <div class="stanza">
    <span class="i0">Et tout acop vecy venir</span><br>
    <span class="i0">Le beau levrier ferme et delivre</span><br>
    <span class="i0">Parquoy il me va souvenir</span><br>
    <span class="i0">Que noble cueur me failloit suivre.</span><br>
    <span class="i0">Et lors/ ou comme fol ou yvre</span><br>
    <span class="i0">Je me gectay sur ses espaules</span><br>
    <span class="i0">Deliberé de le poursuvire</span><br>
    <span class="i0">Fust en irlande ou en gaules</span><br>
    <br>
  </div>

  <div class="stanza">
    <span class="i0">Acop le levrier me rendoit</span><br>
    <span class="i0">Emprés le fortuneux errant</span><br>
    <span class="i0">A qui le cueur d'ardeur fondoit</span><br>
    <span class="i0">De trouver ce qu'aloit querant</span><br>
    <span class="i0">Qui mainte laude aloit ferant</span><br>
    <span class="i0">En traversant boys et passages</span><br>
    <span class="i0">Et en chescun lieu enquerant</span><br>
    <span class="i0">Des coustumes et des usages</span><br>
    <br>
  </div>

  <div class="stanza">
    <span class="i0">Tousdis ramentevoit sa dame</span><br>
    <span class="i0">Et pensoit que homme ne l'oist:</span><br>
    <span class="i0">Car je ne fuz apparceu d'ame</span><br>
    <span class="i0">Non plus q'un qui s'esvanoyst</span><br>
    <span class="i0">Courist saillist trotast fuyst</span><br>
    <span class="i0">Tousjours luy fuz emprés la coue</span><br>
    <span class="i0">Homs qui d'un tel varlet joyst</span><br>
    <span class="i0">Fait que tel s'il le desavoue</span><br>
    <br>
  </div>
</div>

<p>¶ Comment noble cueur arriva en
une Isle ou il y avoit ung chasteaulx
merveilleux ouquel y avoit ung pillier
de marbre/ sur lequel estoit une ymaige
d'argent tenant ung escuisson et y avoit
grant escripture dedans la quelle il lut</p>

<div class="c">
<img src="images/113.png" alt="[Illustration]">
</div>
<div class="poem">
  <div class="stanza">
    <span class="i0">En fin de compte il arriva</span><br>
    <span class="i0">Au bout de troys jours en une ysle</span><br>
    <span class="i0">Ou ung tresfort chasteau trouva</span><br>
    <span class="i0">Qui a prendre estoit difficile</span><br>
    <span class="i0">Ouvré estoit par main habile</span><br>
    <span class="i0">En lieu si tresavantegeux</span><br>
    <span class="i0">Que combatans jusqu'a dix mille</span><br>
    <span class="i0">Ny eussent esté dommageux</span><br>
    <br>
  </div>

  <div class="stanza">
    <span class="i0">Boys y avoit riviere pree</span><br>
    <span class="i0">Qu'a ung chasteau ne doit fallir</span><br>
    <span class="i0">Sy estoit toute la contree</span><br>
    <span class="i0">Forte a entrer dure a saillir</span><br>
    <span class="i0">L'on ne la pouoit assaillir</span><br>
    <span class="i0">De quel costé qu'on se virast</span><br>
    <span class="i0">Ne homme en faire tressaillir</span><br>
    <span class="i0">Qui trop dehors ne se tirast</span><br>
    <br>
  </div>

  <div class="stanza">
    <span class="i0">Ainsy donc tout seul et sans paige</span><br>
    <span class="i0">Fortune le fit la venir</span><br>
    <span class="i0">Toutesvoyes: il quist passage</span><br>
    <span class="i0">Tout par tout pour y avenir</span><br>
    <span class="i0">Qui par aler et par venir</span><br>
    <span class="i0">Parmy la forest en la pree</span><br>
    <span class="i0">Tant cercha. qu'il va survenir</span><br>
    <span class="i0">Ou estoit la certaine entree</span><br>
    <br>
  </div>

  <div class="stanza">
    <span class="i0">L'entree estoit ung fort portal</span><br>
    <span class="i0">De bastille tresbien garnie</span><br>
    <span class="i0">De coulevrines de metal</span><br>
    <span class="i0">Et de tous engins bien fournie</span><br>
    <span class="i0">Assise en place tresplaine</span><br>
    <span class="i0">Sur la riviere au bout d'un pont</span><br>
    <span class="i0">Qui par droicte voie et unie</span><br>
    <span class="i0">On milieu du chasteau respont</span><br>
    <br>
  </div>

  <div class="stanza">
    <span class="i0">Hors avoit ung pilier de marbre</span><br>
    <span class="i0">Dessus une ymage d'argent</span><br>
    <span class="i0">Soubz l'ombre d'un tresplaisant arbre</span><br>
    <span class="i0">Merveilleusement bel et gent</span><br>
    <span class="i0">Autour n'y avoit nulle gent</span><br>
    <span class="i0">Dont l'on se peust apparcevoir</span><br>
    <span class="i0">Mais j'en estoie negligent</span><br>
    <span class="i0">Car il fut bien gardé de voir</span><br>
    <br>
  </div>

  <div class="stanza">
    <span class="i0">L'image tenoit en ses mains</span><br>
    <span class="i0">Ung escu/ d'autrepart ung cor.</span><br>
    <span class="i0">Et en l'escu y avoit maints</span><br>
    <span class="i0">Escriptz. de finez lettres d'or</span><br>
    <span class="i0">Et droit a pié du sicanor</span><br>
    <span class="i0">Avoit ung nain. qui y couchoit</span><br>
    <span class="i0">Qui brayoit comme fait ung tor</span><br>
    <span class="i0">Quant estrangier y approuchoit</span><br>
    <br>
  </div>
</div>

<p>¶ Icy est le contenu de l'escripture
qu'estoit en l'escu
que l'idole tenoit.</p>

<div class="poem">
  <div class="stanza">
    <span class="i0">L'escript disoit. Cy est la place</span><br>
    <span class="i0">De deux forts geants exillés</span><br>
    <span class="i0">Qui ne craingnent homme qu'on face</span><br>
    <span class="i0">Tant soit des armes bien stilez</span><br>
    <span class="i0">Reboutez sont et avilez</span><br>
    <span class="i0">Des femmes pour vray testmoignier</span><br>
    <span class="i0">Mais ceulx qui rompront noz filez</span><br>
    <span class="i0">Trouveront a qui besongnier</span><br>
    <br>
  </div>

  <div class="stanza">
    <span class="i0">C'est cueur vilain/ et malle bouche</span><br>
    <span class="i0">Qui gardent icy le passage</span><br>
    <span class="i0">Si hardy. Que homs a l'escu touche</span><br>
    <span class="i0">S'il ne veult acomplir l'usage</span><br>
    <span class="i0">Ou qu'il n'y laisse pour truage</span><br>
    <span class="i0">Ung membre tel que nous vouldrons</span><br>
    <span class="i0">Lequel. pour le mectre en servage</span><br>
    <span class="i0">De noz espeez luy touldrons</span><br>
    <br>
  </div>

  <div class="stanza">
    <span class="i0">La coustume sy est ytelle</span><br>
    <span class="i0">Qu'il fault se combatre a eulx deux</span><br>
    <span class="i0">Et que tant treuve en sa cautelle</span><br>
    <span class="i0">Qu'il maistrie la force d'eulx</span><br>
    <span class="i0">Mais avant que combatre a ceulx</span><br>
    <span class="i0">Il fault que devers eulx se tire</span><br>
    <span class="i0">Et aucuns motz injurieux</span><br>
    <span class="i0">Leur oser reprouchier et dire</span><br>
    <br>
  </div>

  <div class="stanza">
    <span class="i0">Parler y fault la teste nue</span><br>
    <span class="i0">A nous sans espee ou baston</span><br>
    <span class="i0">Affin que mieulx nous soit congnue</span><br>
    <span class="i0">La furte. qu'a le champion</span><br>
    <span class="i0">Lors s'il nous dist qui ne soit bon</span><br>
    <span class="i0">Sans avoir dequoy soy vengier</span><br>
    <span class="i0">S'il nous plaist nous le tueron</span><br>
    <span class="i0">Qui a peur/ fuye le dangier</span><br>
    <br>
  </div>
</div>

<h4>L'acteur.</h4>

<div class="poem">
  <div class="stanza">
    <span class="i0">Quant noble cueur avoit leu</span><br>
    <span class="i0">Tout ce qui estoit en escript</span><br>
    <span class="i0">Lors dist/ mal luy est escheu</span><br>
    <span class="i0">Ha qui t'a cy mis en escript</span><br>
    <span class="i0">Le cueur luy crevoit de despit</span><br>
    <span class="i0">De l'orgueil des vilains bossus</span><br>
    <span class="i0">Mais encor il donna respitz</span><br>
    <span class="i0">A l'estu sans frapper dessus</span><br>
    <br>
  </div>

  <div class="stanza">
    <span class="i0">Lors se tiroit apart ung poy</span><br>
    <span class="i0">Vers ung buisson qui la estoit</span><br>
    <span class="i0">Et ne pensoie pas pourquoy</span><br>
    <span class="i0">Que de la place il s'esloignoit</span><br>
    <span class="i0">Lors sur terre s'agenoilloit</span><br>
    <span class="i0">Comme ung. qui point ne se varie</span><br>
    <span class="i0">Es ses mains vers lez cieulx joignoit.</span><br>
    <span class="i0">Disant a la vierge marie</span><br>
    <br>
  </div>
</div>

<div class="c">
<img src="images/118.png" alt="[Illustration]">
</div>
<div class="poem">
  <div class="stanza">
    <span class="i0">O glorieuse inestimable</span><br>
    <span class="i0">Dame des cieulx et tresnotable</span><br>
    <span class="i0">Souveraine dame et princesse</span><br>
    <span class="i0">O tresglorieuse haultesse</span><br>
    <span class="i0">O clarté pure irregradable</span><br>
    <span class="i0">O beaulté jamais deffaillable</span><br>
    <span class="i0">O des cieulx la gouverneresse</span><br>
    <span class="i0">O des anges commanderesse</span><br>
    <span class="i0">O royne incomparable</span><br>
    <span class="i0">O habundant fons de richesse</span><br>
    <span class="i0">O tresor de toute liesse</span><br>
    <span class="i0">O pure vierge inviolable</span><br>
    <span class="i0">O doulceur tresinenarrable</span><br>
    <span class="i0">Je te pry trespuissant maistresse</span><br>
    <span class="i0">Prens la clameur que je t'adresse</span><br>
    <span class="i0">O precieux et digne armaire</span><br>
    <span class="i0">O miraculeux sanctuaire</span><br>
    <span class="i0">Remply par seule affinité</span><br>
    <span class="i0">De toute la divinité</span><br>
    <span class="i0">O tresmelodieux repaire</span><br>
    <span class="i0">Temple sacré/ ou quel repaire</span><br>
    <span class="i0">Par singuliere dignité</span><br>
    <span class="i0">La divine benignité</span><br>
    <span class="i0">O tabernacle salutaire</span><br>
    <span class="i0">Vers qui les anges se vont traire</span><br>
    <span class="i0">Pour louer la propinquité</span><br>
    <span class="i0">Que tu as a la trinité</span><br>
    <span class="i0">O cierge qui lez cieulx esclaire</span><br>
    <span class="i0">Mirouer impossible a pourtraire</span><br>
    <span class="i0">Luisant jusqu'en infinité</span><br>
    <span class="i0">Au dextre de la deité</span><br>
    <br>
  </div>

  <div class="stanza">
    <span class="i0">Dame j'ay immortel desir</span><br>
    <span class="i0">D'aucun plaisir</span><br>
    <span class="i0">Te faire/ et avec ce d'escrire</span><br>
    <span class="i0">Motz. dont ta tresdigne haulteur</span><br>
    <span class="i0">Puist avoir los gloire et honneur</span><br>
    <span class="i0">Car autre que toy ne desire.</span><br>
    <span class="i0">Jamais eslire</span><br>
    <span class="i0">Ne servir quelque part que tyre</span><br>
    <span class="i0">Qui est la plus belle et meilleur</span><br>
    <span class="i0">Dont dieu ait esté formateur</span><br>
    <span class="i0">Mais las/ or fault mon cueur gesir.</span><br>
    <span class="i0">A deloisir</span><br>
    <span class="i0">Et ma langue ne scet que dire</span><br>
    <span class="i0">Veu que terrestre doulceur</span><br>
    <span class="i0">N'est pas ung grain a ta valeur</span><br>
    <span class="i0">Parquoy il me couvient gemir</span><br>
    <span class="i0">Trembler fremir</span><br>
    <span class="i0">De desplaisir de dueil et d'ire</span><br>
    <span class="i0">Que je ne puis vuyder mon cueur</span><br>
    <span class="i0">Comme vers toy me prent ardeur</span><br>
    <span class="i0">Tu seule es de plus honneur digne</span><br>
    <span class="i0">Vierge benigne</span><br>
    <span class="i0">Que ne sont toutes les substances</span><br>
    <span class="i0">Des anges/ les plus glorieux</span><br>
    <span class="i0">Ne les plus haulx trosnes des cieulx:</span><br>
    <span class="i0">Et as par la grace divine</span><br>
    <span class="i0">Que t'enlumine</span><br>
    <span class="i0">Tant d'honneurs gloires et plaisances.</span><br>
    <span class="i0">Que le plusparfait de tous eulx</span><br>
    <span class="i0">Se rompt et aveuglist les yeulx</span><br>
    <span class="i0">Helas. quant tel haultesse fine</span><br>
    <span class="i0">Ploie et s'encline</span><br>
    <span class="i0">Devant toy/ et pert congnoissances</span><br>
    <span class="i0">Par ton regard tant merveilleux</span><br>
    <span class="i0">Qui est par sur eulx vigoreux</span><br>
    <span class="i0">Comment pourray je moy indigne.</span><br>
    <span class="i0">Plus que vermine</span><br>
    <span class="i0">Trouver en moy les suffisances</span><br>
    <span class="i0">Pour louer ton corps precieux</span><br>
    <span class="i0">Quant le fait est bien grant pour eulx.</span><br>
    <span class="i0">Mais pource que tu fuz humaine</span><br>
    <span class="i0">Jadis mortelle creature</span><br>
    <span class="i0">Subgecte aux euvres de nature</span><br>
    <span class="i0">Fors a celle qui est villaine</span><br>
    <span class="i0">Moy comme humain</span><br>
    <span class="i0">De desir plain</span><br>
    <span class="i0">Vueil louer ta plaisant figure</span><br>
    <span class="i0">Selon la vertu corporelle.</span><br>
    <span class="i0">Car selon que nature amaine</span><br>
    <span class="i0">Ton corps. et ta grant beauté pure</span><br>
    <span class="i0">Si est plusaise ta figure</span><br>
    <span class="i0">A comprendre vierge haultaine</span><br>
    <span class="i0">A qui a fain</span><br>
    <span class="i0">Et vouloir sain</span><br>
    <span class="i0">Vers toy. tresdoulce floriture</span><br>
    <span class="i0">En cest vie temporelle</span><br>
    <br>
  </div>

  <div class="stanza">
    <span class="i0">Tu es la seule saincte et saine</span><br>
    <span class="i0">Qui as le criminel injure</span><br>
    <span class="i0">D'adam. mis a desconfiture</span><br>
    <span class="i0">Et as l'umanité insaine</span><br>
    <span class="i0">Par propre main</span><br>
    <span class="i0">Remise au bain</span><br>
    <span class="i0">De sa nation et de cure.</span><br>
    <span class="i0">Malgré sathan et sa querelle</span><br>
    <span class="i0">Et recouvree la fontaine</span><br>
    <span class="i0">De vie/ que en forclosure</span><br>
    <span class="i0">Estoit par noustre grant ordure</span><br>
    <span class="i0">Maint an/ maint jour/ mainte septmaine</span><br>
    <span class="i0">Quant en ton sain</span><br>
    <span class="i0">Portas le pain</span><br>
    <span class="i0">Qui nous a fait ouverture</span><br>
    <span class="i0">Par mort de son corps naturelle</span><br>
    <span class="i0">O glorieuse jouvencelle</span><br>
    <span class="i0">Tu as restauree la vie</span><br>
    <span class="i0">Laquelle Eve/ par sa folie</span><br>
    <span class="i0">Et par sa voulenté rebelle</span><br>
    <span class="i0">Avoit forfaicte</span><br>
    <span class="i0">Et soubzstraicte</span><br>
    <span class="i0">A toute humaine lignie</span><br>
    <span class="i0">Par le diabolicque enort</span><br>
    <span class="i0">C'est grant honneur pour toy pucelle</span><br>
    <span class="i0">Qui es sy tendre et sy dougie</span><br>
    <span class="i0">D'avoir desrompu la maistrie</span><br>
    <span class="i0">De l'ennuieux diable felle</span><br>
    <span class="i0">Dont est deffaicte</span><br>
    <span class="i0">La mort infecte</span><br>
    <span class="i0">Et joye a chescun restablie</span><br>
    <span class="i0">Qui jamais n'esperoit que mort</span><br>
    <span class="i0">Tout se perdit par la femelle</span><br>
    <span class="i0">Les cieulx clos/ gloire forbannie</span><br>
    <span class="i0">Et toy femme de grace emplie</span><br>
    <span class="i0">As recouvert l'onneur de celle</span><br>
    <span class="i0">Povre imparfaicte</span><br>
    <span class="i0">Vers dieu meffaicte</span><br>
    <span class="i0">La relevant plus la moitié.</span><br>
    <span class="i0">Que faicte ne s'estoit de tort</span><br>
    <span class="i0">Parquoy toy riche dame belle</span><br>
    <span class="i0">Dois bien estre amee et servie</span><br>
    <span class="i0">En tout honneur et melodie.</span><br>
    <span class="i0">Car oncques euvre ne fut telle</span><br>
    <span class="i0">Ne sy parfaicte:</span><br>
    <span class="i0">Par femme faicte</span><br>
    <span class="i0">Sy parfaicte ne sy prisie</span><br>
    <span class="i0">Ne ne sera jamaix au fort</span><br>
    <span class="i0">Bien te doivent priser louer</span><br>
    <span class="i0">Harper jouer et advouer</span><br>
    <span class="i0">Toutes les generations</span><br>
    <span class="i0">Pour belle et bonne</span><br>
    <span class="i0">Plus que rien qui soit soubz le tronne</span><br>
    <span class="i0">Et par especial amer</span><br>
    <span class="i0">Honnorer servir reclamer</span><br>
    <span class="i0">Femmes en persuasions</span><br>
    <span class="i0">Car ta personne</span><br>
    <span class="i0">Est leur richesse et leur coronne</span><br>
    <span class="i0">Ta bonté qui n'a point d'amer</span><br>
    <span class="i0">Lez fait exaulcer et famer</span><br>
    <span class="i0">Et avoir supportations</span><br>
    <span class="i0">Raison l'ordonne</span><br>
    <span class="i0">Car leur nature a toy consonne</span><br>
    <span class="i0">Et lez a fait plus renommer</span><br>
    <span class="i0">Que ne font par Eve a blasmer</span><br>
    <span class="i0">Quant par tes consecrations</span><br>
    <span class="i0">Rompis la bonne</span><br>
    <span class="i0">Que plantee avoit la felonne</span><br>
    <span class="i0">Pour l'onneur qui est deu a toy.</span><br>
    <span class="i0">Dame/ j'ame tout le conroy</span><br>
    <span class="i0">Des femmes que sont en ce monde</span><br>
    <span class="i0">Car m'est advis</span><br>
    <span class="i0">Que vous honnorer leur soit duis</span><br>
    <span class="i0">Et je vouldroie par ma foy</span><br>
    <span class="i0">Que pour ung povre petit doy</span><br>
    <span class="i0">Que d'honneur sur elles redonde.</span><br>
    <span class="i0">Ou d'aucun pris</span><br>
    <span class="i0">Qu'il leur en fust dix tout acquis</span><br>
    <span class="i0">Mais or ay je grant dueil en moy</span><br>
    <span class="i0">Et me desplaist bien que je voy</span><br>
    <span class="i0">Par feu de mainte langue immonde.</span><br>
    <span class="i0">Leur beau pourpris</span><br>
    <span class="i0">Estre tout chargié de mespris.</span><br>
    <span class="i0">Qui nulle part ne m'apparçoy</span><br>
    <span class="i0">D'homme. qui ait honneur en soy</span><br>
    <span class="i0">Ne qui aujourd'uy les responde</span><br>
    <span class="i0">Dont mez escripts</span><br>
    <span class="i0">Vous font complainte en piteux cris/</span><br>
    <span class="i0">Or ay je la querelle emprise</span><br>
    <span class="i0">Contre la guise</span><br>
    <span class="i0">De vilain cueur et sa semence</span><br>
    <span class="i0">Qui violence</span><br>
    <span class="i0">Et toute injure par faintise</span><br>
    <span class="i0">Leur a chargié dessus le dos</span><br>
    <span class="i0">Sy te supply dame incomprise</span><br>
    <span class="i0">Et bien aprise</span><br>
    <span class="i0">Qu'il plaise a ta grant excellence</span><br>
    <span class="i0">Secourir en ce</span><br>
    <span class="i0">Ma povre et fraisle couardise</span><br>
    <span class="i0">Qui en tout honneur faire l'os</span><br>
    <span class="i0">Et me preste de ta franchise</span><br>
    <span class="i0">La langue esprise</span><br>
    <span class="i0">De sy vive et belle eloquence</span><br>
    <span class="i0">Que par science</span><br>
    <span class="i0">Leur dignité qui est soubmise</span><br>
    <span class="i0">Puisse lever et sourdre en los:</span><br>
    <span class="i0">Car pour leur droit et libertise</span><br>
    <span class="i0">Que moult je prise</span><br>
    <span class="i0">Et en tout los et reverence</span><br>
    <span class="i0">Mon corps commence</span><br>
    <span class="i0">Une forte et dure entreprise</span><br>
    <span class="i0">Pour me faire toucher les os</span><br>
    <span class="i0">O vigoreuse batailliere</span><br>
    <span class="i0">Puissante et fiere</span><br>
    <span class="i0">Qui le grant sathan reboutas</span><br>
    <span class="i0">Et le gectas</span><br>
    <span class="i0">Soubz tes piez. par ta vertu chiere</span><br>
    <span class="i0">Sans glaive et espee ne baston</span><br>
    <span class="i0">Porte en ce jour cy ma baniere</span><br>
    <span class="i0">Te pry ma chiere</span><br>
    <span class="i0">Donne moy qui puissance en as</span><br>
    <span class="i0">Pouoir es bras.</span><br>
    <span class="i0">Vigoreux corps et main legiere</span><br>
    <span class="i0">Au jourd'uy. a ton champion</span><br>
    <span class="i0">Soye moy telle deffensiere.</span><br>
    <span class="i0">Targe et baviere</span><br>
    <span class="i0">Que mon corps ne se sente las</span><br>
    <span class="i0">Ne au bas</span><br>
    <span class="i0">Je te pry vierge tresentiere</span><br>
    <span class="i0">Plaisante sale de syon</span><br>
    <span class="i0">Et mon espoir estre avant quiere</span><br>
    <span class="i0">Que la croupiere</span><br>
    <span class="i0">Du vilain ne se loue pas</span><br>
    <span class="i0">De mon pourchas</span><br>
    <span class="i0">S'yl ne s'en fuyt en sa taniere</span><br>
    <span class="i0">Comme ung chien devant le lyon</span><br>
    <br>
  </div>
</div>

<p>¶ Icy devise l'acteur comment noble cueur
frappa de son espee sur l'escu pour
trouver bataille/ et Comment Cueur
vilain et mallebouche et beaucop de
leurs gens saillirent dehors.</p>

<div class="c">
<img src="images/126.png" alt="[Illustration]">
</div>
<div class="poem">
  <div class="stanza">
    <span class="i0">Ceste oraison finee et dicte</span><br>
    <span class="i0">Noble cueur d'ilec se leva</span><br>
    <span class="i0">Enflé/ comme louve despite</span><br>
    <span class="i0">Que par fam a sa proie va</span><br>
    <span class="i0">Et aussi tost qu'il arriva</span><br>
    <span class="i0">Dessoubz l'arbre ou l'ymage fu</span><br>
    <span class="i0">Il print l'espee et l'esprouva</span><br>
    <span class="i0">D'un cop terrible sur l'escu</span><br>
    <br>
  </div>

  <div class="stanza">
    <span class="i0">Le cop estoit sy tresorible</span><br>
    <span class="i0">Et le son de l'escu sy hault</span><br>
    <span class="i0">Que ce sembloit tonnoire orible</span><br>
    <span class="i0">Qui se fait par temps d'esté chault</span><br>
    <span class="i0">Mon cueur encores s'entressault</span><br>
    <span class="i0">Quant je pense au son de l'idolle</span><br>
    <span class="i0">Qui comme enragie autant vault</span><br>
    <span class="i0">Leur escria ceste parolle</span><br>
    <br>
  </div>

  <div class="stanza">
    <span class="i0">Reveillez voustre garnison</span><br>
    <span class="i0">Sus compaignons sus reveillez</span><br>
    <span class="i0">Saillez aux champs hors de prison.</span><br>
    <span class="i0">Trop estes vous assommeillez</span><br>
    <span class="i0">Vecy ung errant traveillez</span><br>
    <span class="i0">Qui a combatre a entrepris</span><br>
    <span class="i0">Avancez vous et l'assaillez</span><br>
    <span class="i0">Si pourrez gaignier los et pris</span><br>
    <br>
  </div>

  <div class="stanza">
    <span class="i0">Tantost veist on ouvrir la porte</span><br>
    <span class="i0">Et descendre le pont levis</span><br>
    <span class="i0">Et de gens saillir tresgrant sorte</span><br>
    <span class="i0">Tout armez le corps et le vis</span><br>
    <span class="i0">Lors tout au dernier je vis</span><br>
    <span class="i0">Deux grans geans hideux et fors</span><br>
    <span class="i0">Et bien montez en tous devis</span><br>
    <span class="i0">O les autres. saillir dehors</span><br>
    <br>
  </div>

  <div class="stanza">
    <span class="i0">Leur arroy faisoit bon veoir</span><br>
    <span class="i0">Et la fierté qu'ilz maintenoient</span><br>
    <span class="i0">Mais grant dommage fut pour voir.</span><br>
    <span class="i0">D'aucunes gens qui la estoient</span><br>
    <span class="i0">Car a nobles gens moult sembloient.</span><br>
    <span class="i0">Et a gens partiz de bon lieu</span><br>
    <span class="i0">Dont pité fut qu'ilz se mectoient</span><br>
    <span class="i0">O les mauvais maldiz de dieu.</span><br>
    <br>
  </div>

  <div class="stanza">
    <span class="i0">Vous pouez croire et n'en doubtez</span><br>
    <span class="i0">Qu'il y avoit grant compaignie</span><br>
    <span class="i0">De nobles et de redoubtez</span><br>
    <span class="i0">Sy bien que de meschant lignie</span><br>
    <span class="i0">Puis en bataille bien rengee</span><br>
    <span class="i0">Vers noble cueur tous s'approucherent</span><br>
    <span class="i0">Qui d'une chiere desdaignee</span><br>
    <span class="i0">Par semblans maintz bourdons coucherent</span><br>
    <br>
  </div>

  <div class="stanza">
    <span class="i0">Jauloux et mauvais langagiers</span><br>
    <span class="i0">Vanteurs trompeurs gens plains de vicez</span><br>
    <span class="i0">Injurieux faulx mensongiers</span><br>
    <span class="i0">Brief. toutes gens de malefices</span><br>
    <span class="i0">Estoient leans en leurs services</span><br>
    <span class="i0">Avec ces deux vilains puans</span><br>
    <span class="i0">Et en estat et en offices</span><br>
    <span class="i0">Dont dieu maldie les truans</span><br>
    <br>
  </div>

  <div class="stanza">
    <span class="i0">Alors cueur vilain commandoit</span><br>
    <span class="i0">A noble cueur que il luy dist</span><br>
    <span class="i0">Quelle aventure il demandoit</span><br>
    <span class="i0">Ne qu'il queroit ne qu'il voulsist</span><br>
    <span class="i0">Lequel tantost luy respondist</span><br>
    <span class="i0">Comme sage et bien asseurez</span><br>
    <span class="i0">De quelque chose que il vist</span><br>
    <span class="i0">En maniere que vous oirez</span><br>
    <br>
  </div>
</div>

<h4>Noble cueur</h4>

<div class="poem">
  <div class="stanza">
    <span class="i0">Je suis ung homme d'aventure</span><br>
    <span class="i0">Treversant bourgs villes passages</span><br>
    <span class="i0">Qui hay de ma propre nature</span><br>
    <span class="i0">Tous mauvais et villains usages</span><br>
    <span class="i0">Armes joustes et vasselages</span><br>
    <span class="i0">Sont mes esbas et mes deduis</span><br>
    <span class="i0">Sy veulz suire les bons et saiges</span><br>
    <span class="i0">En toutes choses se je puis</span><br>
    <br>
  </div>

  <div class="stanza">
    <span class="i0">Icy a forte et grande emprise</span><br>
    <span class="i0">Et ung pas hardy a deffendre</span><br>
    <span class="i0">Nonobstant/ tout ce qu'il devise</span><br>
    <span class="i0">Contre vous. je vueuil entreprendre</span><br>
    <span class="i0">Pour a jamaix le vous deffendre</span><br>
    <span class="i0">Que desormais plus ceans tiengne</span><br>
    <span class="i0">Coustume. sur grant ne sur mendre</span><br>
    <span class="i0">De quelque part qu'on tourne ou viengne</span><br>
    <br>
  </div>

  <div class="stanza">
    <span class="i0">Je vous ay de long temps cerchié</span><br>
    <span class="i0">Par maintz pais par mainte marche</span><br>
    <span class="i0">Sy croy qu'a ung mauvais marchié</span><br>
    <span class="i0">Serez ennuit se je vous marche</span><br>
    <span class="i0">Se mon bras voustre sang ne cerche</span><br>
    <span class="i0">Je ne fuz oncques bon archier</span><br>
    <span class="i0">Ou le grant diable gist en l'arche</span><br>
    <span class="i0">Qui ne vous souffrira cachier</span><br>
    <br>
  </div>
</div>

<h4>Cueur vilain.</h4>

<div class="poem">
  <div class="stanza">
    <span class="i0">Vasal. moult avez fite langage</span><br>
    <span class="i0">Me semble/ et le cueur bien despit</span><br>
    <span class="i0">Mais avant que soit nuit/ je gage</span><br>
    <span class="i0">Vous l'abasserez ung petit</span><br>
    <span class="i0">Parlez fort a voustre appetit</span><br>
    <span class="i0">Avant que soit heure et dimie</span><br>
    <span class="i0">Je ne prens pas trop grant respit</span><br>
    <span class="i0">L'on verra qui a belle amie</span><br>
    <br>
  </div>

  <div class="stanza">
    <span class="i0">Il sembleroit a voz coustumes</span><br>
    <span class="i0">Qui s'en vouldroit a vous actendre.</span><br>
    <span class="i0">Que devez mangier les enclumes</span><br>
    <span class="i0">Et l'amiral baquin pourfendre</span><br>
    <span class="i0">Se vous estes tel en defendre</span><br>
    <span class="i0">Que voustre parler est chargent</span><br>
    <span class="i0">Il se vouldroit mieulx aler pendre</span><br>
    <span class="i0">Que soy combatre a tel sergent</span><br>
    <br>
  </div>

  <div class="stanza">
    <span class="i0">Aufort ycelle grant vantise</span><br>
    <span class="i0">Est de nature des couars</span><br>
    <span class="i0">Lequelz tousjours en leur hantise</span><br>
    <span class="i0">Sont les plus eschaudez ou ars</span><br>
    <span class="i0">Vous benderez ennuyt vous arcz</span><br>
    <span class="i0">En monstrant voz courages haulx</span><br>
    <span class="i0">Et lors verray bien par voz arts</span><br>
    <span class="i0">Se vous mangez lez gens aux aulx</span><br>
    <br>
  </div>

  <div class="stanza">
    <span class="i0">Voustre orgueilleuse oultre cuidance</span><br>
    <span class="i0">Sera en peu de temps remise</span><br>
    <span class="i0">Et se vous venez a la dame</span><br>
    <span class="i0">Qu'establie avons et commise</span><br>
    <span class="i0">Gaires plus ne fauldra de mise</span><br>
    <span class="i0">Pour le remanant de voz jours.</span><br>
    <span class="i0">Ou la riviere de tamise</span><br>
    <span class="i0">Ira contremont au rebours</span><br>
    <br>
  </div>

  <div class="stanza">
    <span class="i0">Approuchez vous. et vous tirez</span><br>
    <span class="i0">Icy dessoubz ce pavillon</span><br>
    <span class="i0">Car la fault il par moiz irez</span><br>
    <span class="i0">Que l'un l'autre nous resveillon</span><br>
    <span class="i0">Et que nous entreconseillon</span><br>
    <span class="i0">C'est la coustume de ceans</span><br>
    <span class="i0">Lors se par armes vous faillon</span><br>
    <span class="i0">L'on jugera des plus vaillans</span><br>
    <br>
  </div>
</div>

<h4>L'acteur.</h4>

<div class="poem">
  <div class="stanza">
    <span class="i0">Lors sont descenduz les geans</span><br>
    <span class="i0">Si est noble cueur aussy tost</span><br>
    <span class="i0">Et eulx trois sont entrez leans</span><br>
    <span class="i0">Sans avoir plus ame en leur ost</span><br>
    <span class="i0">Baston gaine espee on luy tolt</span><br>
    <span class="i0">Mais lui qui ne lez craint ne fuit</span><br>
    <span class="i0">Commença lors en hault son mot</span><br>
    <span class="i0">En la maniere qui s'ensuit</span><br>
    <br>
  </div>
</div>

<p>¶ Icy argue noble cueur a cueur vilain
et Male bouche et leur remonstre
tressagement leurs grans vices et
faultes par plusieurs arguments et
raisons bien notables. Et s'oppose a
tous lez pointz qu'ilz ont mis ou Romant
de la Rose et ailleurs Contre
lonneur des Dames/ et les confont
par vives raisons.</p>

<div class="c">
<img src="images/132.png" alt="[Illustration]">
</div>
<h4>Noble cueur.</h4>

<div class="poem">
  <div class="stanza">
    <span class="i0">Vous cueur vilain et malebouche</span><br>
    <span class="i0">Gens oultrageux et inutiles</span><br>
    <span class="i0">Maldiz de la divine bouche</span><br>
    <span class="i0">Par voz escriptz et euvres viles</span><br>
    <span class="i0">Par quel venin. sont maintes ysles</span><br>
    <span class="i0">Infectes et empoisonnees</span><br>
    <span class="i0">Et maintes nobles et habiles</span><br>
    <span class="i0">Dames/ d'honneur dessaisonnees</span><br>
    <br>
  </div>

  <div class="stanza">
    <span class="i0">De vous se plaint dame nature</span><br>
    <span class="i0">Et aussy la noble substance</span><br>
    <span class="i0">Des dames/ que de voustre ordure.</span><br>
    <span class="i0">Crient/ d'une voix par vengance</span><br>
    <span class="i0">Les cieulx ont prins en desplaisance</span><br>
    <span class="i0">De leur clarté vous aporter</span><br>
    <span class="i0">Et la terre grant ennuyance</span><br>
    <span class="i0">De vous nourrir et supporter</span><br>
    <br>
  </div>

  <div class="stanza">
    <span class="i0">Dieu et diables/ et tout le monde</span><br>
    <span class="i0">Les cieulx les anges. saints et sainctez</span><br>
    <span class="i0">Sont contre vous: gens tresimmonde.</span><br>
    <span class="i0">Et font encontre vous leurs plaintes</span><br>
    <span class="i0">Doutes pensees sont restraintes</span><br>
    <span class="i0">Et de plorans douleurs serrees</span><br>
    <span class="i0">Parquoy leurs joies sont contraintez</span><br>
    <span class="i0">Tant lez avés vous vergondees</span><br>
    <br>
  </div>

  <div class="stanza">
    <span class="i0">Vous avez ne sçay a quel cause</span><br>
    <span class="i0">A quel fin. ne a quel prouffit</span><br>
    <span class="i0">Fait en escript tant mainte clause</span><br>
    <span class="i0">Et maint injurieux escript</span><br>
    <span class="i0">Contre la femme. par despit</span><br>
    <span class="i0">Qui vous esmeut a voustre tort</span><br>
    <span class="i0">Dont vous serez comme maldit.</span><br>
    <span class="i0">Par moy mis a amere mort.</span><br>
    <br>
  </div>

  <div class="stanza">
    <span class="i0">Toute vilaine puantise</span><br>
    <span class="i0">Que cueur pense ou langue peut dire</span><br>
    <span class="i0">Avez sur la nature mise</span><br>
    <span class="i0">Des femmes/ qui en meurent dire</span><br>
    <span class="i0">Encores ne vous peut souffire</span><br>
    <span class="i0">De blasmer bonnes et mauvaises</span><br>
    <span class="i0">Mais lez voulez faire despire</span><br>
    <span class="i0">Des hommes. comme lez punaises</span><br>
    <br>
  </div>

  <div class="stanza">
    <span class="i0">Vous estes pieres que antecrist</span><br>
    <span class="i0">Qui voulez abuser les ames</span><br>
    <span class="i0">Pour plus desplaire a jesucrist</span><br>
    <span class="i0">En diffamant ainsy lez dames</span><br>
    <span class="i0">Mais luy qui fist hommes et femes</span><br>
    <span class="i0">Envoyé vous a voustre helie</span><br>
    <span class="i0">Pour les excuser de voz blasmes</span><br>
    <span class="i0">Ains que chescun s'y affolie</span><br>
    <br>
  </div>

  <div class="stanza">
    <span class="i0">Je vueil bien que vouz l'entendez</span><br>
    <span class="i0">J'ame noblesse feminine</span><br>
    <span class="i0">Et porte nuit et jour bendez</span><br>
    <span class="i0">Mes arcs. pour vous mectre a ruine</span><br>
    <span class="i0">Mon cueur vers elles tant s'encline</span><br>
    <span class="i0">Tout mon bien gist et pend en elle</span><br>
    <span class="i0">Sy vueil par armes et doctrine</span><br>
    <span class="i0">Vivre et morir en sa querelle</span><br>
    <br>
  </div>

  <div class="stanza">
    <span class="i0">Souviengne vous de voz escriptz</span><br>
    <span class="i0">Qui sont an romant de la rose</span><br>
    <span class="i0">Injurieusement escriptz</span><br>
    <span class="i0">Et contre dieu bien dire l'ose</span><br>
    <span class="i0">Et de mainte autre puant glose</span><br>
    <span class="i0">Qui est vilaine pour espardre</span><br>
    <span class="i0">Les mescreans qui lez propose</span><br>
    <span class="i0">Dignes sont que l'on les fist ardre</span><br>
    <br>
  </div>

  <div class="stanza">
    <span class="i0">Comment est raison sy subgecte</span><br>
    <span class="i0">Ou ung cueur d'homme sy failly</span><br>
    <span class="i0">De blasmer le lieu et la gecte</span><br>
    <span class="i0">Le ventre dont il est sailly</span><br>
    <span class="i0">J'en ay le cueur tout tressailly</span><br>
    <span class="i0">Du cas qui est contre nature</span><br>
    <span class="i0">De veoir le ventre assailly</span><br>
    <span class="i0">Du lieu ou/ il prent nourriture</span><br>
    <br>
  </div>

  <div class="stanza">
    <span class="i0">Bestes mues ne le font pas.</span><br>
    <span class="i0">Ains elles ament et cherissent</span><br>
    <span class="i0">Et suivent toutes pas a pas</span><br>
    <span class="i0">Leurs meres. de qui elles yssent</span><br>
    <span class="i0">Les droiz en elles s'acomplissent</span><br>
    <span class="i0">Et nature y a sa saison</span><br>
    <span class="i0">Mais en vous elles se perissent</span><br>
    <span class="i0">A qui dieu a donné raison</span><br>
    <br>
  </div>

  <div class="stanza">
    <span class="i0">Tout oyseau cherist la forest</span><br>
    <span class="i0">De sa nature dont il ist</span><br>
    <span class="i0">Et avec ce que plusfort est</span><br>
    <span class="i0">Envis apuantist son nit</span><br>
    <span class="i0">Puis donc/ q'un oysillon petit</span><br>
    <span class="i0">A celle curiosité</span><br>
    <span class="i0">Bien vous doit on nommer despit</span><br>
    <span class="i0">Rempliz de furiosité</span><br>
    <br>
  </div>

  <div class="stanza">
    <span class="i0">Il n'est beste tant soit cruelle</span><br>
    <span class="i0">Ne nulle rien ou vie est prise</span><br>
    <span class="i0">Qui n'ait son par et sa femelle</span><br>
    <span class="i0">Et ne la chasse ne desprise</span><br>
    <span class="i0">Mais l'omme ou science est esprise</span><br>
    <span class="i0">Luy seul il va blasmant son per</span><br>
    <span class="i0">Et fait ce dont beste inaprise</span><br>
    <span class="i0">Ja ne se vouldroit encoulper</span><br>
    <br>
  </div>

  <div class="stanza">
    <span class="i0">N'estes vous pas sailly de fame</span><br>
    <span class="i0">Nourry porté en ses entrailles</span><br>
    <span class="i0">Ou contre le cours de toute ame</span><br>
    <span class="i0">Sailliz du fons d'unes bouteilles</span><br>
    <span class="i0">Fy des langues et merdailles</span><br>
    <span class="i0">Qui en telz meffaiz se delictent.</span><br>
    <span class="i0">Et blasment veines et ventrailles</span><br>
    <span class="i0">De celles ou fault qu'ilz habitent</span><br>
    <br>
  </div>

  <div class="stanza">
    <span class="i0">Preude femme par saint denys</span><br>
    <span class="i0">Avez preschié publicquement</span><br>
    <span class="i0">Dont il ost moins. que de fenys</span><br>
    <span class="i0">Mais vous mentez mauvaisement</span><br>
    <span class="i0">Et vous en voustre fondement</span><br>
    <span class="i0">Ne valez pas en tout deux pomes</span><br>
    <span class="i0">Car je croy et sçay fermement</span><br>
    <span class="i0">Qu'il en est plus. que de preudhommes</span><br>
    <br>
  </div>

  <div class="stanza">
    <span class="i0">Ou est l'omme. quant parler fault</span><br>
    <span class="i0">Sy ferme au cueur. sy bon sy net</span><br>
    <span class="i0">Qui a la foys desir n'assault</span><br>
    <span class="i0">Et folle plaisance en soy n'ait</span><br>
    <span class="i0">S'il est a maistre. ou s'il se naist</span><br>
    <span class="i0">L'on n'en devroit savoir nouvelles</span><br>
    <span class="i0">Pourtant vous/ enquerez quant est</span><br>
    <span class="i0">Et puis aprés. parlez sur elles</span><br>
    <br>
  </div>

  <div class="stanza">
    <span class="i0">Pourquoy voulez vous plus jugier</span><br>
    <span class="i0">Femme estre pute. par pensee</span><br>
    <span class="i0">Que les hommes. qui a purgier</span><br>
    <span class="i0">Ont tant d'iniquité pensee</span><br>
    <span class="i0">Se preude femme au cueur lancee</span><br>
    <span class="i0">De sy legier. peut estre pute</span><br>
    <span class="i0">Sy bien peut par regle opposee</span><br>
    <span class="i0">Tout homme estre rebault injuste</span><br>
    <br>
  </div>

  <div class="stanza">
    <span class="i0">Voulez vous que femmes plus vivent.</span><br>
    <span class="i0">Comme ung ymage en ces eglises</span><br>
    <span class="i0">Que lez hommes qui tousjours suyvent</span><br>
    <span class="i0">Toutes mondaines friandises</span><br>
    <span class="i0">A quoy mectez vous voz emprises</span><br>
    <span class="i0">Sur elles. plus. et voz embuches</span><br>
    <span class="i0">Que sur lez detestables guises</span><br>
    <span class="i0">De l'omme ou tant de mal se muches.</span><br>
    <br>
  </div>

  <div class="stanza">
    <span class="i0">Pourquoy parlez vous de pechiez</span><br>
    <span class="i0">Des femmes/ et de c'en qu'elles font</span><br>
    <span class="i0">Quant les hommes sont entachiez.</span><br>
    <span class="i0">Mille foys plus. qu'elles ne sont</span><br>
    <span class="i0">Savoir mon. s'en destinee ont</span><br>
    <span class="i0">Qu'en bien faisant lez fault blasmer</span><br>
    <span class="i0">Et les hommes. quoy qu'ilz meffont</span><br>
    <span class="i0">Tousjours les priser et amer</span><br>
    <br>
  </div>

  <div class="stanza">
    <span class="i0">Vous voulez herauder les femmes</span><br>
    <span class="i0">Par voz parolles deshonnestes</span><br>
    <span class="i0">Mais vous vous obliez vous mesmes</span><br>
    <span class="i0">Et descongnoissez qui vous estes</span><br>
    <span class="i0">Vous veez lez tendres paillettes</span><br>
    <span class="i0">Es yeulx d'autruy. et en bavez</span><br>
    <span class="i0">Et ne veez pas faulses bestes</span><br>
    <span class="i0">Ung chevron que vous y avez</span><br>
    <br>
  </div>

  <div class="stanza">
    <span class="i0">Et quant tout voustre faulx langage</span><br>
    <span class="i0">Seroyt vray/ ce que je vous nie</span><br>
    <span class="i0">Quel prouffit ou quel avantage</span><br>
    <span class="i0">Vous en vient/ quant on le publie</span><br>
    <span class="i0">Besoing n'est pas que le cueur die</span><br>
    <span class="i0">Tout ce que son oeil voit et sent</span><br>
    <span class="i0">Car quant parler nuit a partie</span><br>
    <span class="i0">Le taire est plus expedient</span><br>
    <br>
  </div>

  <div class="stanza">
    <span class="i0">Oncques ne fut besoing d'apprendre</span><br>
    <span class="i0">A penser mal. aux gens de bien</span><br>
    <span class="i0">Quant chescun en scet assez prendre</span><br>
    <span class="i0">Sans qu'on luy en apprengne rien</span><br>
    <span class="i0">Aussy les hommes scevent bien</span><br>
    <span class="i0">Comment l'on doit amer acop</span><br>
    <span class="i0">Car nature leur bon moyen</span><br>
    <span class="i0">A chescun n'en apprent que trop</span><br>
    <br>
  </div>

  <div class="stanza">
    <span class="i0">Nature humaine est moult fragile</span><br>
    <span class="i0">Et tost inclinee a meffaire</span><br>
    <span class="i0">Pourtant est ce chose inutile</span><br>
    <span class="i0">De l'amonnester a mal faire</span><br>
    <span class="i0">Qui mect la pierre en ung repaire</span><br>
    <span class="i0">Que plusieurs fait cheoir et tumer.</span><br>
    <span class="i0">Et affolir par mainte paire</span><br>
    <span class="i0">Mal pour luy fait a presumer.</span><br>
    <br>
  </div>

  <div class="stanza">
    <span class="i0">Diffamer innocens et justes</span><br>
    <span class="i0">Est ung pechié impardonnable</span><br>
    <span class="i0">Et encores pecheurs injustes</span><br>
    <span class="i0">Est a dieu certes displaisable</span><br>
    <span class="i0">Voyez donc/ quelle euvre agreable</span><br>
    <span class="i0">Avez fait a dieu et au monde</span><br>
    <span class="i0">Qui tout voustre blasme immuable</span><br>
    <span class="i0">Sur vous mesmes tourne et redonde</span><br>
    <br>
  </div>

  <div class="stanza">
    <span class="i0">Blasme par envie servy</span><br>
    <span class="i0">N'oste pas la bonté au bon</span><br>
    <span class="i0">Ne ung grant los indeservy</span><br>
    <span class="i0">Ne peut faire ung mauvais plus bon</span><br>
    <span class="i0">Ainsy le blasme et le renom</span><br>
    <span class="i0">Dont vous. et voz disciples usent</span><br>
    <span class="i0">Ne grieve aux dames point/ synon</span><br>
    <span class="i0">Que meschans genz trop sy anuisent</span><br>
    <br>
  </div>

  <div class="stanza">
    <span class="i0">Il semble que soyent bouchieres</span><br>
    <span class="i0">Toutes dames/ que tresmal sonne</span><br>
    <span class="i0">Et qu'elles vendent comme chieres</span><br>
    <span class="i0">Leur char. a qui plus leur en donne</span><br>
    <span class="i0">En disant qu'il n'y a sy bonne</span><br>
    <span class="i0">que n'ait la main pour prendre ouverte</span><br>
    <span class="i0">Parquoy. son corps elle habandonne</span><br>
    <span class="i0">Mais que la chose soit couverte</span><br>
    <br>
  </div>

  <div class="stanza">
    <span class="i0">En oultre/ voz escriptz contiennent</span><br>
    <span class="i0">Qu'il n'est sy bonne ne sy ferme</span><br>
    <span class="i0">Que se fors requerans. lui viennent</span><br>
    <span class="i0">Qu'elle ne se rende en brief terme</span><br>
    <span class="i0">Et s'aucune est/ que se conferme</span><br>
    <span class="i0">Sans itel meschief encourrir</span><br>
    <span class="i0">Voustre bouche dist et afferme</span><br>
    <span class="i0">Qu'il ne tient fors qu'au requerir</span><br>
    <br>
  </div>

  <div class="stanza">
    <span class="i0">Cinq cens telles autres ordures</span><br>
    <span class="i0">Vous alleguez. mal gratieuses</span><br>
    <span class="i0">A toutes dames a porter dures</span><br>
    <span class="i0">Et a tout homme injurieuses</span><br>
    <span class="i0">Car se toutes sont curieuses</span><br>
    <span class="i0">D'ainsy habandonner leur sain</span><br>
    <span class="i0">Selon voz raisons furieuses</span><br>
    <span class="i0">Tout homme est donc filz de putain</span><br>
    <br>
  </div>

  <div class="stanza">
    <span class="i0">Fy qu'oncques femme vous porta</span><br>
    <span class="i0">Et que son laict vous alaicta</span><br>
    <span class="i0">Fy qu'en sez bras vous supporta</span><br>
    <span class="i0">Ne de sa main. vous assista</span><br>
    <span class="i0">Quant elle en qui dieu vous fait a</span><br>
    <span class="i0">Si vilainement condempnez</span><br>
    <span class="i0">Certes en qui tel meffait a</span><br>
    <span class="i0">Se touppe fort le bout du nez</span><br>
    <br>
  </div>

  <div class="stanza">
    <span class="i0">Vous blasmez ceulx qui femmez prendent</span><br>
    <span class="i0">Par honneur et par mariage</span><br>
    <span class="i0">Disant que de leur gré se pendent</span><br>
    <span class="i0">Et espousent leur malle rage</span><br>
    <span class="i0">Cela vous vient d'un faulx courage</span><br>
    <span class="i0">Et d'un conseil diabolicque</span><br>
    <span class="i0">Qui vouldroit que l'umain parage</span><br>
    <span class="i0">Fust tout né en pechié publicque</span><br>
    <br>
  </div>

  <div class="stanza">
    <span class="i0">Faulses gens. vous voulez desrompre.</span><br>
    <span class="i0">Ce que dieu nous commande a faire</span><br>
    <span class="i0">Et homme de rechief corrumpre</span><br>
    <span class="i0">Que tant a cousté a refaire</span><br>
    <span class="i0">Se tout homme fuoit l'affaire</span><br>
    <span class="i0">De mariage/ tost ou tard</span><br>
    <span class="i0">Le monde fauldroit donc deffaire</span><br>
    <span class="i0">Ou que tout homme fust bastard</span><br>
    <br>
  </div>

  <div class="stanza">
    <span class="i0">Certes tout cecy le grant diable</span><br>
    <span class="i0">Vous a fait controuver et dire.</span><br>
    <span class="i0">Pource que femme egreable</span><br>
    <span class="i0">Luy est desrompu son empire</span><br>
    <span class="i0">Sy en meurt de douleur et dire</span><br>
    <span class="i0">Que par femme est ainsi maté</span><br>
    <span class="i0">Et par sa bonté ceste le pire</span><br>
    <span class="i0">Humain lignage racheté</span><br>
    <br>
  </div>

  <div class="stanza">
    <span class="i0">L'on vous devroit crucifier</span><br>
    <span class="i0">Plus que martir cent mille foys</span><br>
    <span class="i0">Et voustre fait notifier</span><br>
    <span class="i0">Es cours des princes et dez roys</span><br>
    <span class="i0">A qui voz escripts. et voz loys</span><br>
    <span class="i0">Touchent tant a eulx qu'a leurs meres</span><br>
    <span class="i0">Sy vous devroient selon droys</span><br>
    <span class="i0">Pourchasser douleurs tresameres</span><br>
    <br>
  </div>

  <div class="stanza">
    <span class="i0">Vous n'y avez pas tant trouvé</span><br>
    <span class="i0">Comme vous lez boutez des couttes</span><br>
    <span class="i0">Et s'en une avez mal prouvé</span><br>
    <span class="i0">Pourtant n'a pas esté en toutes</span><br>
    <span class="i0">Laissez lez bonnes en leurs routes</span><br>
    <span class="i0">Jusques reprouche les demecte</span><br>
    <span class="i0">Et alison que va es joustes</span><br>
    <span class="i0">Blasmez/ perrine/ ou guillemecte</span><br>
    <br>
  </div>

  <div class="stanza">
    <span class="i0">Se vous parlez du temps passez</span><br>
    <span class="i0">Ou s'il vous plait du temps present</span><br>
    <span class="i0">Vous trouverés dames assez</span><br>
    <span class="i0">Qui ont vescu bien simplement</span><br>
    <span class="i0">Et s'y heussent bien aultrement</span><br>
    <span class="i0">Desduitz le temps a cueur joyeulx</span><br>
    <span class="i0">Se n'eust esté le parlement</span><br>
    <span class="i0">Des mesdisans et envieulx</span><br>
    <br>
  </div>

  <div class="stanza">
    <span class="i0">Cuidez vous que dieu ne conferme</span><br>
    <span class="i0">Sy bien les femmes en sa grace</span><br>
    <span class="i0">Que lez hommes/ qui leur cueur ferme</span><br>
    <span class="i0">Avoir se vantent/ et audace</span><br>
    <span class="i0">Oy voir. sy vous dy en face</span><br>
    <span class="i0">Qu'a la foys homme en sa substance</span><br>
    <span class="i0">A le cueur feble comme glace</span><br>
    <span class="i0">Et femme l'a ferme en constance</span><br>
    <br>
  </div>

  <div class="stanza">
    <span class="i0">Experience vous aprent</span><br>
    <span class="i0">Ce que je dy de jour en jour</span><br>
    <span class="i0">Q'une jeune dame entreprent</span><br>
    <span class="i0">A demeurer vefve a tousjour</span><br>
    <span class="i0">L'autre. qui est a son seignour</span><br>
    <span class="i0">Sy tresloyalle et sy entiere</span><br>
    <span class="i0">Qu'en faulte ne feroit sejour</span><br>
    <span class="i0">Pour estre du monde rentiere</span><br>
    <br>
  </div>

  <div class="stanza">
    <span class="i0">Autres. qui ont esté requises</span><br>
    <span class="i0">Sept ans. dix ans. et pourchassees</span><br>
    <span class="i0">Qui oncques ne furent conquises</span><br>
    <span class="i0">Ne en courages abassees</span><br>
    <span class="i0">Ne pour richesses amasees</span><br>
    <span class="i0">Ne pour donner ne pour prier</span><br>
    <span class="i0">Preudes femmes sont trespassees</span><br>
    <span class="i0">Tant savoit homme fort crier</span><br>
    <br>
  </div>

  <div class="stanza">
    <span class="i0">Mais vous hommes faulx et pervers</span><br>
    <span class="i0">Plains de vice et de desraison</span><br>
    <span class="i0">Alez au tort et au travers</span><br>
    <span class="i0">Sans tenir regle ne raison</span><br>
    <span class="i0">Et ne pouez une saison</span><br>
    <span class="i0">Vous abstenir de voustre ordure</span><br>
    <span class="i0">Mais alez de chambre en maison</span><br>
    <span class="i0">Chassant/ tant comme argent vous dure.</span><br>
    <br>
  </div>

  <div class="stanza">
    <span class="i0">Pourquoy n'avez vous fait voz livres</span><br>
    <span class="i0">Sur voustre propre iniquité</span><br>
    <span class="i0">Qui estes tant de vices yvres</span><br>
    <span class="i0">Et de toute fragilité</span><br>
    <span class="i0">Sy donneissiez tranquillité</span><br>
    <span class="i0">A celles que sont mieulx de vous</span><br>
    <span class="i0">Et fust plusbelle habilité</span><br>
    <span class="i0">Que de lez blasmer entre tous</span><br>
    <br>
  </div>

  <div class="stanza">
    <span class="i0">Blasmer trois corps ou quatre ou ung</span><br>
    <span class="i0">Se peut aucunement couvrir</span><br>
    <span class="i0">Mais blasmer toutes en commun</span><br>
    <span class="i0">Ne se peut nullement souffrir</span><br>
    <span class="i0">L'on ne doit pas aux saints offrir</span><br>
    <span class="i0">Sy n'est pas ceulx qui vertuz ont</span><br>
    <span class="i0">Ne nulles dames descouvrir</span><br>
    <span class="i0">Fors celles/ que les faultes font</span><br>
    <br>
  </div>

  <div class="stanza">
    <span class="i0">L'on scet bien par raison expresse</span><br>
    <span class="i0">Sans ouyr sermon ne prescheur</span><br>
    <span class="i0">Que toute femme est pecheresse</span><br>
    <span class="i0">Et tout homme aussy bien pecheur.</span><br>
    <span class="i0">Mais au regard de leur doulceur</span><br>
    <span class="i0">L'omme n'est pas tant embely</span><br>
    <span class="i0">Qu'il peust estre son reproucheur</span><br>
    <span class="i0">Pour la contempner plus que ly</span><br>
    <br>
  </div>

  <div class="stanza">
    <span class="i0">Venons aux oeuvres vertueuses</span><br>
    <span class="i0">De moult de femmes anciennes</span><br>
    <span class="i0">Et oblions les maleureuses</span><br>
    <span class="i0">Soyent juyfves ou payennes</span><br>
    <span class="i0">Mais selon vertuz terriennes</span><br>
    <span class="i0">Vouz trouverez point ne m'en doubte</span><br>
    <span class="i0">Leurs bontez tant historiennes</span><br>
    <span class="i0">Com de l'omme qui lez reboute</span><br>
    <br>
  </div>

  <div class="stanza">
    <span class="i0">Quelle fut hester la royne</span><br>
    <span class="i0">Que assuerus appaisa</span><br>
    <span class="i0">De son ire/ enclin a ruyne</span><br>
    <span class="i0">Dont encor o dieu sa paix a</span><br>
    <span class="i0">Quelle susanne/ que laissa</span><br>
    <span class="i0">Mener son corps pour condenner</span><br>
    <span class="i0">Pource qu'a vilains n'abassa</span><br>
    <span class="i0">Son cueur dont dieu la peust damner</span><br>
    <br>
  </div>

  <div class="stanza">
    <span class="i0">Quelle fut la sage Sibille</span><br>
    <span class="i0">Qui a octavien le roy</span><br>
    <span class="i0">Monstroit comme sçavant habile</span><br>
    <span class="i0">La vierge o son filz par le doy</span><br>
    <span class="i0">Les cieulx souvrirent devant soy</span><br>
    <span class="i0">Et lors en ung ray se monstroit</span><br>
    <span class="i0">Le filz de dieu/ cecy est foy</span><br>
    <span class="i0">Et grant merite a qui le croit</span><br>
    <br>
  </div>

  <div class="stanza">
    <span class="i0">Abigahil. femme a nabal</span><br>
    <span class="i0">Que repaisa l'ire a david</span><br>
    <span class="i0">Proposa faire tant de mal</span><br>
    <span class="i0">A nabal/ ce qu'oncques ne fist</span><br>
    <span class="i0">Car aussy tost comme il la vist</span><br>
    <span class="i0">En meurs et en vertuz sy belle</span><br>
    <span class="i0">Sa grant fureur luy refroidist</span><br>
    <span class="i0">Et ne fist mal/ n'a luy n'a elle</span><br>
    <br>
  </div>

  <div class="stanza">
    <span class="i0">Judith la vaillant batalliere</span><br>
    <span class="i0">Que olofernes mist a fin</span><br>
    <span class="i0">N'est pas l'istoire trop legiere</span><br>
    <span class="i0">Quant mise est en l'escript divin</span><br>
    <span class="i0">Et une me vient en l'engin</span><br>
    <span class="i0">La plushumle et obediente</span><br>
    <span class="i0">Qu'oncques je trouvasse en latin</span><br>
    <span class="i0">Griselidis la patiente</span><br>
    <br>
  </div>

  <div class="stanza">
    <span class="i0">Dix mil autres. s'il fait besoing</span><br>
    <span class="i0">Nommeroie. de tel affaire.</span><br>
    <span class="i0">Se ne fust. que j'ay peur en soing</span><br>
    <span class="i0">De trop ennuy aux oyans faire</span><br>
    <span class="i0">La bible en est bel exemplaire</span><br>
    <span class="i0">Aussi pluseurs autres cronicques</span><br>
    <span class="i0">Que ja pour flater ne complaire</span><br>
    <span class="i0">Ne diront choses corronicques</span><br>
    <br>
  </div>

  <div class="stanza">
    <span class="i0">Ou est celuy qui encuser</span><br>
    <span class="i0">Oseroit mainte vierge saincte</span><br>
    <span class="i0">Que pour divine vie user</span><br>
    <span class="i0">S'est nuit et jour de laine çainte</span><br>
    <span class="i0">En oraison. en june. en crainte</span><br>
    <span class="i0">En charité. en abstinence</span><br>
    <span class="i0">Et a nature ainsi contrainte</span><br>
    <span class="i0">Pour vivre en pure continence</span><br>
    <br>
  </div>

  <div class="stanza">
    <span class="i0">Cestes me semble sont du nombre</span><br>
    <span class="i0">Des femmes/ qui bien le conçoit</span><br>
    <span class="i0">Toutesvoyes n'a il encombre</span><br>
    <span class="i0">En elles/ quelque peu que soit</span><br>
    <span class="i0">Oncq homme d'elles n'approuchoit.</span><br>
    <span class="i0">N'en cueur n'en fait par entreprise</span><br>
    <span class="i0">Ou saincte eglise me deçoit</span><br>
    <span class="i0">Que telles les advoue et prise</span><br>
    <br>
  </div>

  <div class="stanza">
    <span class="i0">Fut oncque creature humaine</span><br>
    <span class="i0">De sy belle et grant repentence</span><br>
    <span class="i0">Comme la saincte magdalene</span><br>
    <span class="i0">Mirouer de toute penitence</span><br>
    <span class="i0">A qui dieu pour sa grant constance</span><br>
    <span class="i0">Donnoit vision angelicque</span><br>
    <span class="i0">Telle/ qu'onc humane substance</span><br>
    <span class="i0">N'avoit/ si grant ne si publicque</span><br>
    <br>
  </div>

  <div class="stanza">
    <span class="i0">Qui est l'omme/ tant soit il digne</span><br>
    <span class="i0">A qui les anges obeissent</span><br>
    <span class="i0">Comme a la femme tresbenigne</span><br>
    <span class="i0">De qui clarté les cieulx s'emplissent</span><br>
    <span class="i0">Les trosnes aussy s'esbahissent</span><br>
    <span class="i0">De la vertu qui est en elle</span><br>
    <span class="i0">Et tous les diables les fremissent</span><br>
    <span class="i0">Tant a sur eulx vigueur cruelle</span><br>
    <br>
  </div>

  <div class="stanza">
    <span class="i0">Dieu a fait a la femme certes</span><br>
    <span class="i0">Mainte dignité singuliere</span><br>
    <span class="i0">Parquoy on peut prouver a certes</span><br>
    <span class="i0">Qu'elle luy est amee et chiere</span><br>
    <span class="i0">Et l'a rachetee aussy chiere</span><br>
    <span class="i0">Sy ne veult pas qu'on la confonde</span><br>
    <span class="i0">Car on ne veist onc en sa chiere</span><br>
    <span class="i0">Qu'il blasmast quelque femme ou monde</span><br>
    <br>
  </div>

  <div class="stanza">
    <span class="i0">Se femme eust esté sy ordeuse</span><br>
    <span class="i0">Comme voz escriptz l'ont chargié</span><br>
    <span class="i0">La divinité glorieuse</span><br>
    <span class="i0">Ne s'y fust jamais herbergié</span><br>
    <span class="i0">Mais vous trouverez en clergié</span><br>
    <span class="i0">Qu'en seule femme se tenoit</span><br>
    <span class="i0">Trois jours. la ferme foy logié</span><br>
    <span class="i0">Quant tout homme l'abandonnoit.</span><br>
    <br>
  </div>

  <div class="stanza">
    <span class="i0">Apres la resurrection</span><br>
    <span class="i0">Avant qu'onc homme le veoit</span><br>
    <span class="i0">Il fist son apparition</span><br>
    <span class="i0">A femme/ et la reconfortoit</span><br>
    <span class="i0">A seule femme aussy laissoit</span><br>
    <span class="i0">L'impression de son visage</span><br>
    <span class="i0">En quel point grant honneur faisoit</span><br>
    <span class="i0">Me semble/ au feminin lignage</span><br>
    <br>
  </div>

  <div class="stanza">
    <span class="i0">L'on ne treuve pas par escript</span><br>
    <span class="i0">Qu'oncques femme se consentist</span><br>
    <span class="i0">En noustre sauver jesucrist</span><br>
    <span class="i0">Que passion ou mort souffrist</span><br>
    <span class="i0">Ne qu'il mourust ne qu'il pendist</span><br>
    <span class="i0">Ne qu'il fust laidangié par armes</span><br>
    <span class="i0">Mais leur cueur de dueil en fendist:</span><br>
    <span class="i0">Et leurs yeulx en fondoient en larmes</span><br>
    <br>
  </div>

  <div class="stanza">
    <span class="i0">Quant est a ce que vous chargez</span><br>
    <span class="i0">Eve. noustre premiere mere</span><br>
    <span class="i0">Advis m'est que trop eslargez</span><br>
    <span class="i0">Sur luy voustre fureur amere</span><br>
    <span class="i0">Et vous preuve par raison clere</span><br>
    <span class="i0">Que adam. par la moursure felle</span><br>
    <span class="i0">Fut plus coulpable de misere</span><br>
    <span class="i0">Et plus pecha que ne fist elle</span><br>
    <br>
  </div>

  <div class="stanza">
    <span class="i0">Se femme principallement</span><br>
    <span class="i0">Nous eust telle mort procuree</span><br>
    <span class="i0">Et que mort fust totalement</span><br>
    <span class="i0">Par luy. plus que par l'omme entree</span><br>
    <span class="i0">Creez que femme eust reparee</span><br>
    <span class="i0">La mort amere. qui nous mort</span><br>
    <span class="i0">Et eust esté morte et tuee</span><br>
    <span class="i0">Car vaincre failloit mort par mort.</span><br>
    <br>
  </div>

  <div class="stanza">
    <span class="i0">Combien qu'en l'une et l'autre part</span><br>
    <span class="i0">Femme aidoit et femme nuisoit.</span><br>
    <span class="i0">Toutesfoys l'omme est seul a part</span><br>
    <span class="i0">Qui tout fist/ et tout deffaisoit</span><br>
    <span class="i0">D'adam noustre langueur issoit</span><br>
    <span class="i0">Dont eve premier l'enorta</span><br>
    <span class="i0">Le filz de dieu nous garissoit</span><br>
    <span class="i0">Marie. celuy filz porta</span><br>
    <br>
  </div>

  <div class="stanza">
    <span class="i0">D'autant que plus est haulte chose</span><br>
    <span class="i0">Le filz de dieu en croix morir</span><br>
    <span class="i0">Que n'est. que la trespure rose</span><br>
    <span class="i0">A porté fruit/ sans deflorir</span><br>
    <span class="i0">D'avant adam. en qui norir</span><br>
    <span class="i0">Se print pechié/ a plus de coulpe</span><br>
    <span class="i0">Du meffait/ qui nous fait porir</span><br>
    <span class="i0">Que eve que chescun encoulpe</span><br>
    <br>
  </div>

  <div class="stanza">
    <span class="i0">Pour faire voustre fait plus bon</span><br>
    <span class="i0">Vous mectez tousjours en proverbe</span><br>
    <span class="i0">Comment virgile et salomon</span><br>
    <span class="i0">Par femme sont tumbez sur l'erbe</span><br>
    <span class="i0">Vous faites d'un petit faiz. gerbe</span><br>
    <span class="i0">Et ung tresgrant meschief d'un rien</span><br>
    <span class="i0">Se vous n'apprenez autre verbe</span><br>
    <span class="i0">Vous ne chanterez jamais bien</span><br>
    <br>
  </div>

  <div class="stanza">
    <span class="i0">Salomon qui par don de grace</span><br>
    <span class="i0">Puisoit au fons de sapience</span><br>
    <span class="i0">Plus parfons que nul homs qu'on face</span><br>
    <span class="i0">Des que le monde se commence</span><br>
    <span class="i0">Quant luy/ qui avoit tel science</span><br>
    <span class="i0">Et souffroit q'une femme folle</span><br>
    <span class="i0">Luy mist la hart ou col/ qui en ce</span><br>
    <span class="i0">Doit on blasmer/ ou luy ou elle</span><br>
    <br>
  </div>

  <div class="stanza">
    <span class="i0">Il savoit bien que il n'estoit</span><br>
    <span class="i0">Q'un dieu/ qui ciel et terre fist</span><br>
    <span class="i0">Lequel a l'omme/ tout prestoit</span><br>
    <span class="i0">Que venir luy puist a prouffit</span><br>
    <span class="i0">Neantmoins il le relenquit</span><br>
    <span class="i0">Et adora dieux et ydolles</span><br>
    <span class="i0">Pour plus complaire/ dist l'escript</span><br>
    <span class="i0">Au cueur de ses amours folles.</span><br>
    <br>
  </div>

  <div class="stanza">
    <span class="i0">Or descendons de ce propos</span><br>
    <span class="i0">Jugeons le vray de ce meffait</span><br>
    <span class="i0">Lequel doit avoir plus deslos</span><br>
    <span class="i0">Elle ou luy/ qui a cecy fait</span><br>
    <span class="i0">Certes je dy que le forfait</span><br>
    <span class="i0">Et blasme sur luy plus redonde</span><br>
    <span class="i0">Et est grant honte a ung sy fait</span><br>
    <span class="i0">Consentir chose sy immonde</span><br>
    <br>
  </div>

  <div class="stanza">
    <span class="i0">Plus est homme sage et expert</span><br>
    <span class="i0">Et moins il devroit consentir</span><br>
    <span class="i0">Chose parquoy honneur sy pert</span><br>
    <span class="i0">Ou dont reprouche peut sentir</span><br>
    <span class="i0">Mais quant il se veult assentir</span><br>
    <span class="i0">A beaux parlers de meschans femmez</span><br>
    <span class="i0">Pourvoie donc du repentir</span><br>
    <span class="i0">S'il a mal/ c'est sa faulte mesmes</span><br>
    <br>
  </div>

  <div class="stanza">
    <span class="i0">Pose que femme flatte ou prie</span><br>
    <span class="i0">Par mauvaistié a son seigneur</span><br>
    <span class="i0">Et nuit et jour luy chante et crie</span><br>
    <span class="i0">Et luy est ung fort assailleur</span><br>
    <span class="i0">Luy/ qui a cueur et sens greigneur</span><br>
    <span class="i0">Et voit et congnoist sa malice</span><br>
    <span class="i0">Ne peut il prendre le meilleur</span><br>
    <span class="i0">Et resister a sa nequice.</span><br>
    <br>
  </div>

  <div class="stanza">
    <span class="i0">Pourquoy a dieu voulu donner</span><br>
    <span class="i0">A l'omme raison sy notable</span><br>
    <span class="i0">Sinon pour vaincre et refrener</span><br>
    <span class="i0">Toute temptation nuisable</span><br>
    <span class="i0">Par raison l'on vainct bien le diable</span><br>
    <span class="i0">Qui a trop plus puissance et force.</span><br>
    <span class="i0">Q'une femme desraisonnable</span><br>
    <span class="i0">Que l'omme a la tromper s'efforce</span><br>
    <br>
  </div>

  <div class="stanza">
    <span class="i0">A folle femme est d'insister</span><br>
    <span class="i0">Par beau parler et jour et nuit</span><br>
    <span class="i0">Mais a l'omme est. de resister</span><br>
    <span class="i0">A ung tel flatart qui le nuit</span><br>
    <span class="i0">S'un sage homme une folle suit</span><br>
    <span class="i0">Et laisse dieu pour sa moillier</span><br>
    <span class="i0">Se mal l'en prent. et los luy fuit</span><br>
    <span class="i0">Nul ne s'en doit esmerveillier</span><br>
    <br>
  </div>

  <div class="stanza">
    <span class="i0">Langue de femme flateresse</span><br>
    <span class="i0">Ne nuyt a l'omme. en rien qui soit</span><br>
    <span class="i0">Mais luy qui gabuser se lesse</span><br>
    <span class="i0">C'est luy mesmes qui se deçoit</span><br>
    <span class="i0">Qui a deulx yeulx/ et il en voit</span><br>
    <span class="i0">Il a bel eschever la fosse</span><br>
    <span class="i0">Mais quant tout estient y voit</span><br>
    <span class="i0">Certes sa felonnie est grosse</span><br>
    <br>
  </div>

  <div class="stanza">
    <span class="i0">En ce point en est il de tous</span><br>
    <span class="i0">Et de virgile et d'aristote.</span><br>
    <span class="i0">Femme ne lez mist oncq dessoubs</span><br>
    <span class="i0">Mais leur cueur mesmez. qui radote</span><br>
    <span class="i0">Virgile estoit homs de riote</span><br>
    <span class="i0">Et en tromper n'avoit paresse</span><br>
    <span class="i0">Mais l'on dança selon sa note</span><br>
    <span class="i0">Et fut trompé par tromperesse</span><br>
    <br>
  </div>

  <div class="stanza">
    <span class="i0">Pour parler de concupiscence</span><br>
    <span class="i0">Dont voustre argu la femme larde</span><br>
    <span class="i0">Comment pourroit faire defense</span><br>
    <span class="i0">Aulx yeulx de cil qui la regarde</span><br>
    <span class="i0">Pource que cointement se garde</span><br>
    <span class="i0">Et se tient jolie en vesture</span><br>
    <span class="i0">S'avise chescun et esgarde</span><br>
    <span class="i0">Car en luy gist plus la lardure</span><br>
    <br>
  </div>

  <div class="stanza">
    <span class="i0">Homs qui n'a vouloir de meffaire</span><br>
    <span class="i0">Et fuit tout mauvais appetit</span><br>
    <span class="i0">Comment le peut femme deffaire</span><br>
    <span class="i0">Pour le regarder ung petit</span><br>
    <span class="i0">Se son cueur n'estend en delit</span><br>
    <span class="i0">Sez yeulx ne le pourront contraindre</span><br>
    <span class="i0">De le faire cheoir en delit</span><br>
    <span class="i0">Ne de sa conscience enfraindre</span><br>
    <br>
  </div>

  <div class="stanza">
    <span class="i0">Tout tient a bon courage et net</span><br>
    <span class="i0">Vaincre tout fol desir itel</span><br>
    <span class="i0">Mais aujourduy point d'homme n'est.</span><br>
    <span class="i0">Ou franc cueur tiengne son hostel</span><br>
    <span class="i0">Tout est sy vil et sy mortel</span><br>
    <span class="i0">Et plain de mauvaise hantise</span><br>
    <span class="i0">Qu'en voyant dieu sur son autel</span><br>
    <span class="i0">Encor pense il a puantise</span><br>
    <br>
  </div>

  <div class="stanza">
    <span class="i0">Luffre cueur et ung gormans yeulx</span><br>
    <span class="i0">Sont ceulx point il n'en fault doubter</span><br>
    <span class="i0">Que ne scevent par tous les lieux</span><br>
    <span class="i0">Rien veoir sans en vouloir gouster</span><br>
    <span class="i0">Puis bas et hault veullent taster</span><br>
    <span class="i0">Mais que la femme soit rien belle</span><br>
    <span class="i0">Ilz vouldroient sy adjouster</span><br>
    <span class="i0">Et ne leur chault de l'onneur d'elle</span><br>
    <br>
  </div>

  <div class="stanza">
    <span class="i0">Le faulx inordonné desyr</span><br>
    <span class="i0">Mect aujourduy maint cueur sy jus.</span><br>
    <span class="i0">Que l'oeil ne peut pas tant choisir</span><br>
    <span class="i0">Que le cueur n'en gormande plus</span><br>
    <span class="i0">Mais se l'omme par ses vertus</span><br>
    <span class="i0">Vouloit vaincre celle orde flame</span><br>
    <span class="i0">Jamais ne se verroit vaincus</span><br>
    <span class="i0">Pour le regard de belle dame</span><br>
    <br>
  </div>

  <div class="stanza">
    <span class="i0">Dieu n'a pas son doulx corps creé</span><br>
    <span class="i0">Pour provocquer l'omme a pecheur</span><br>
    <span class="i0">Mais affin que mieulx recreé</span><br>
    <span class="i0">Il soyt avecques son cueur chier</span><br>
    <span class="i0">Nonpas pour o chescun coucher</span><br>
    <span class="i0">Car raison cela presupposé</span><br>
    <span class="i0">Que l'on ne doit vouloir toucher</span><br>
    <span class="i0">A femme/ dont la loy s'oppose</span><br>
    <br>
  </div>

  <div class="stanza">
    <span class="i0">Le soleil. pour exemple vray</span><br>
    <span class="i0">Il luist en terre en mer et cieulx</span><br>
    <span class="i0">Mais qui trop regarde en son ray</span><br>
    <span class="i0">Il rompt et aveuglist ses yeulx</span><br>
    <span class="i0">Qui du feu. pour entendre mieulx</span><br>
    <span class="i0">Trop pres s'assiet. et n'en recule</span><br>
    <span class="i0">Il est force soit jeune ou vieulx</span><br>
    <span class="i0">Qu'en la fin il s'eschaude ou brule</span><br>
    <br>
  </div>

  <div class="stanza">
    <span class="i0">Vous n'avez cause tant ne quant</span><br>
    <span class="i0">D'imposer voustre mal a fame</span><br>
    <span class="i0">Mais une foys je vous dis tant</span><br>
    <span class="i0">Vous acheterez chier leur blasme</span><br>
    <span class="i0">Quant du tout de parolle infame</span><br>
    <span class="i0">Deshonneste et hors de saison</span><br>
    <span class="i0">Et de tout mot qui part de l'ame</span><br>
    <span class="i0">Rendre vous couviendra raison</span><br>
    <br>
  </div>

  <div class="stanza">
    <span class="i0">Par despit. et tout a contraire</span><br>
    <span class="i0">De vous. qui femme avez blasmé</span><br>
    <span class="i0">De son conseil me vueil retraire</span><br>
    <span class="i0">Pour la rien que j'ay plus amee</span><br>
    <span class="i0">Et la feray pluz reclamee</span><br>
    <span class="i0">Par ung los. que je vous vueil lire.</span><br>
    <span class="i0">Qu'el ne fut oncques diffamee</span><br>
    <span class="i0">Par blasmer qu'en sceussiez escrire</span><br>
    <br>
  </div>
</div>

<p>¶ Icy fait noble cueur. louenge
aux dames. en confondant
et ravalant les faulx parlers
et argumens de Cueur vilain
et malebouche.</p>

<h4>Noble cueur.</h4>

<div class="poem">
  <div class="stanza">
    <span class="i0">Femme est la fille a dieu le pere</span><br>
    <span class="i0">Et mere a son filz precieux</span><br>
    <span class="i0">Amie seule et singuliere</span><br>
    <span class="i0">Au saint esperit glorieux</span><br>
    <span class="i0">Femme est miroir melodieux</span><br>
    <span class="i0">On quel la sainte trinité</span><br>
    <span class="i0">Prent tout plaisir delicieux</span><br>
    <span class="i0">Tant est plaine de dignité</span><br>
    <br>
  </div>

  <div class="stanza">
    <span class="i0">Femme est le parement des cieulx</span><br>
    <span class="i0">La richesse et beauté des throsnes</span><br>
    <span class="i0">Elle est le temple au dieu des dieux</span><br>
    <span class="i0">La chiere amour des trois personnez</span><br>
    <span class="i0">Elle est le fleuron des coronnes</span><br>
    <span class="i0">La contemplation des saints</span><br>
    <span class="i0">Le chief de toutes choses bonnes</span><br>
    <span class="i0">Le reconfort de tous humains</span><br>
    <br>
  </div>

  <div class="stanza">
    <span class="i0">Femme est princesse des archanges</span><br>
    <span class="i0">Duchesse en leur chevalerie</span><br>
    <span class="i0">Redoubtement de tous les anges</span><br>
    <span class="i0">Leur maistresse doulce et cherie</span><br>
    <span class="i0">Femme est la fleur de melodie</span><br>
    <span class="i0">Le chief d'honneur celestial</span><br>
    <span class="i0">Elle est jardin de fruit de vie</span><br>
    <span class="i0">Et le vergier imperial</span><br>
    <br>
  </div>

  <div class="stanza">
    <span class="i0">Femme est la cremeur des dyables</span><br>
    <span class="i0">La dompteresse des enfers</span><br>
    <span class="i0">Le tourment des inagreables</span><br>
    <span class="i0">La main qui les a mis en fers</span><br>
    <span class="i0">Femme est delivrance des serfs</span><br>
    <span class="i0">Relievement du dolant monde</span><br>
    <span class="i0">Phisicienne des desers.</span><br>
    <span class="i0">La fleur ou toute grace habonde</span><br>
    <br>
  </div>

  <div class="stanza">
    <span class="i0">Femme est de paradis l'eschelle</span><br>
    <span class="i0">La porte de beatitude</span><br>
    <span class="i0">Recouvrement de vie belle</span><br>
    <span class="i0">Destruction de servitude</span><br>
    <span class="i0">Femme et le pont de gratitude.</span><br>
    <span class="i0">L'ouverture de tout bon eur</span><br>
    <span class="i0">Le sauvement de multitude</span><br>
    <span class="i0">Et du monde l'espoir plus seur</span><br>
    <br>
  </div>

  <div class="stanza">
    <span class="i0">Femme est la voie de concorde</span><br>
    <span class="i0">Riviere de prosperité</span><br>
    <span class="i0">Fontaine de misericorde</span><br>
    <span class="i0">Montaigne de felicité</span><br>
    <span class="i0">Femme est mur contre aduersité</span><br>
    <span class="i0">L'estoille qui en mer conduit</span><br>
    <span class="i0">Vallee de jouyeuseté</span><br>
    <span class="i0">Et le soleil qui tousjours luit</span><br>
    <br>
  </div>

  <div class="stanza">
    <span class="i0">Femme est le tresor de tous biens</span><br>
    <span class="i0">De chasteté soleil luisant</span><br>
    <span class="i0">L'abondance des terriens</span><br>
    <span class="i0">L'escarboucle d'amour cuisant</span><br>
    <span class="i0">Le puis ou tout homme est puissant</span><br>
    <span class="i0">Benignité et courtoisie</span><br>
    <span class="i0">Qui oncques ne fut refusant</span><br>
    <span class="i0">Personne qui l'avoit choisie.</span><br>
    <br>
  </div>

  <div class="stanza">
    <span class="i0">Femme est d'humilité l'abisme</span><br>
    <span class="i0">Le don de divine promesse</span><br>
    <span class="i0">Le feu de charité sublime</span><br>
    <span class="i0">L'espargne de toute richesse</span><br>
    <span class="i0">Femme est le ruisseau de largesse</span><br>
    <span class="i0">Mine de pierres precieuses</span><br>
    <span class="i0">Paradis de gloire et liesse</span><br>
    <span class="i0">Sourse de doulceurs merveilleuses.</span><br>
    <br>
  </div>

  <div class="stanza">
    <span class="i0">Femme est qui aveuglist nature</span><br>
    <span class="i0">Las d'admiration mondaine</span><br>
    <span class="i0">Monstre sur toute creature</span><br>
    <span class="i0">Quant mere elle est et vierge saine</span><br>
    <span class="i0">Femme est qui grace souveraine</span><br>
    <span class="i0">A selon nature impossible</span><br>
    <span class="i0">Qu'oncques ne fut comprise en vaine</span><br>
    <span class="i0">Tant est son merueil invisible</span><br>
    <br>
  </div>

  <div class="stanza">
    <span class="i0">Femme est l'espoir des consolez</span><br>
    <span class="i0">Premier reclain de tous prescheurs.</span><br>
    <span class="i0">Le reconfort des desolez</span><br>
    <span class="i0">Le doulx recueil de tous pecheurs</span><br>
    <span class="i0">Impetresse de noz doulceurs</span><br>
    <span class="i0">Refuge a toutes gens meffaiz</span><br>
    <span class="i0">Medicine de leurs douleurs</span><br>
    <span class="i0">Vraie advocate en tous leurs faitz</span><br>
    <br>
  </div>

  <div class="stanza">
    <span class="i0">Femme est. a qui tout homs s'encline</span><br>
    <span class="i0">Vive refection des saints</span><br>
    <span class="i0">Vigueur et vitesse benigne</span><br>
    <span class="i0">Pilier soustenement des vains</span><br>
    <span class="i0">Ung desir insolable aux sains</span><br>
    <span class="i0">Le vray repos des travailliez.</span><br>
    <span class="i0">L'escu de tous perilz souldains</span><br>
    <span class="i0">La clarté des cueurs desvoyez</span><br>
    <br>
  </div>

  <div class="stanza">
    <span class="i0">Femme est la vie des malades</span><br>
    <span class="i0">Vray secours et refection</span><br>
    <span class="i0">Solas et reconfort des fades</span><br>
    <span class="i0">Impetrant leur salvation</span><br>
    <span class="i0">Femme est qui exaltation</span><br>
    <span class="i0">A/ es cieulx sur nature humaine</span><br>
    <span class="i0">Et gloire et exultation</span><br>
    <span class="i0">Sur toute haulteur souveraine</span><br>
    <br>
  </div>

  <div class="stanza">
    <span class="i0">Femme est a qui ange ne peult</span><br>
    <span class="i0">Assez d'onneur ne grace rendre</span><br>
    <span class="i0">Ne homme tant y penser veult</span><br>
    <span class="i0">Qui peust sa dignité comprendre</span><br>
    <span class="i0">Car se chescune herbette ou cendre</span><br>
    <span class="i0">Fust clere. comme saint augustin</span><br>
    <span class="i0">Et tous y voulsissent entendre</span><br>
    <span class="i0">Se n'y pourroient ilz trouver fin</span><br>
    <br>
  </div>

  <div class="stanza">
    <span class="i0">Femme est qu'oncques cueur ne comprint</span><br>
    <span class="i0">Ne ne cessa d'esmerveillier</span><br>
    <span class="i0">Que jamais pechié n'entreprint</span><br>
    <span class="i0">Ne pensement fol ne legier</span><br>
    <span class="i0">Femme est l'incorrumpu vergier</span><br>
    <span class="i0">Qui de venin n'eust oncques dragme</span><br>
    <span class="i0">Ne tache/ qui la peust chargier</span><br>
    <span class="i0">Tant en dy pour la vierge dame</span><br>
    <br>
  </div>

  <div class="stanza">
    <span class="i0">Dames sont le jardin fertile</span><br>
    <span class="i0">Racine d'umaine nature</span><br>
    <span class="i0">L'arbre couvenable et utile</span><br>
    <span class="i0">De terrienne nourriture</span><br>
    <span class="i0">Dames sont la doulce pasture</span><br>
    <span class="i0">Ou il convient tout homme paistre</span><br>
    <span class="i0">Et toute humaine creature</span><br>
    <span class="i0">Croistre fructifier et naistre</span><br>
    <br>
  </div>

  <div class="stanza">
    <span class="i0">Dames sont entretenement</span><br>
    <span class="i0">Du monde/ et ung plaisant secours</span><br>
    <span class="i0">Ung pilier ung soustenement</span><br>
    <span class="i0">Ung tresmelodieux recours</span><br>
    <span class="i0">Elles sont fleuves de doulçours</span><br>
    <span class="i0">Une mer de toute plaisance</span><br>
    <span class="i0">Ung tresor de riches amours</span><br>
    <span class="i0">Et le vivier de souffisance</span><br>
    <br>
  </div>

  <div class="stanza">
    <span class="i0">Dames sont le solas la joie.</span><br>
    <span class="i0">Des hommes et tout leur plaisir</span><br>
    <span class="i0">Le miroir qui leurs yeulx esjoie</span><br>
    <span class="i0">Le ray qui lez mect en desir</span><br>
    <span class="i0">C'est ce qui fait homme saisir</span><br>
    <span class="i0">En espoir de grant bien avoir</span><br>
    <span class="i0">Et que trop fait meilleur choisir</span><br>
    <span class="i0">Que nulle richesse ou avoir.</span><br>
    <br>
  </div>

  <div class="stanza">
    <span class="i0">Dames sont le deduit des princes</span><br>
    <span class="i0">La regle des bons chevaliers</span><br>
    <span class="i0">Et l'onneur des toutes provinces</span><br>
    <span class="i0">L'espoir aux vaillans batailliers</span><br>
    <span class="i0">L'enseignement des seculiers</span><br>
    <span class="i0">La discipline de noblesse</span><br>
    <span class="i0">Vergoigne des irreguliers</span><br>
    <span class="i0">Et crainte de cil qui honneur blesse</span><br>
    <br>
  </div>

  <div class="stanza">
    <span class="i0">Dames sont enhort de vaillance</span><br>
    <span class="i0">Richesse et tresor des vaillans</span><br>
    <span class="i0">L'arche de toute bien vueillance</span><br>
    <span class="i0">Humble repos des travaillans</span><br>
    <span class="i0">Force et vigueur des deffaillans</span><br>
    <span class="i0">Cause de toute haulte emprise</span><br>
    <span class="i0">Ferme eschellon aux assaillans</span><br>
    <span class="i0">Confort en leur blessure et brise</span><br>
    <br>
  </div>

  <div class="stanza">
    <span class="i0">Dames sont cause des bienffais</span><br>
    <span class="i0">Du monde et de tout leur affaire</span><br>
    <span class="i0">Confusion des imparfaiz</span><br>
    <span class="i0">Et qui n'ont vouloir de bien faire</span><br>
    <span class="i0">Dames ont pouoir de refaire</span><br>
    <span class="i0">Et redrecer tout cueur meffait</span><br>
    <span class="i0">Et de tout imparfait parfaire</span><br>
    <span class="i0">Et l'anoblir d'euvre et de fait</span><br>
    <br>
  </div>

  <div class="stanza">
    <span class="i0">Dames sont ung throsne d'honneur.</span><br>
    <span class="i0">Rabat de toute vilenie</span><br>
    <span class="i0">Instruction de belles meurs</span><br>
    <span class="i0">La verge de noblesse unie</span><br>
    <span class="i0">Le cry de toute baronnie</span><br>
    <span class="i0">Reboutement de toute ordure</span><br>
    <span class="i0">Chastiement de felonnie</span><br>
    <span class="i0">Et de tout qui tend a laidure</span><br>
    <br>
  </div>

  <div class="stanza">
    <span class="i0">Dames sont la doulce rosee</span><br>
    <span class="i0">Qui toute ire et fureur estaint</span><br>
    <span class="i0">Une pluye bien composee</span><br>
    <span class="i0">Dont de mieulx vault quant qu'elle actaint</span><br>
    <span class="i0">Dames sont la doulceur ou maint</span><br>
    <span class="i0">Toute bonté qui amollist</span><br>
    <span class="i0">Par qui le feu de courroux maint</span><br>
    <span class="i0">Se radoulcist et abolist</span><br>
    <br>
  </div>

  <div class="stanza">
    <span class="i0">Dames sont cause de tous jeux</span><br>
    <span class="i0">En jeunesse et d'abilité</span><br>
    <span class="i0">Ravallement des orgueilleux</span><br>
    <span class="i0">Instruction d'humilité</span><br>
    <span class="i0">Le rosier de fertilité</span><br>
    <span class="i0">L'odeur de flourissant olive</span><br>
    <span class="i0">La forme de stabilité</span><br>
    <span class="i0">Et le vray fruit de saveur vive</span><br>
    <br>
  </div>

  <div class="stanza">
    <span class="i0">Dames sont ung appuy dez fermez</span><br>
    <span class="i0">Rochier de toute loyauté</span><br>
    <span class="i0">Fontaine d'amoreuses lermes</span><br>
    <span class="i0">Parfonde mine de pité</span><br>
    <span class="i0">Palais de toute necteté</span><br>
    <span class="i0">Cler luminaire de vertus</span><br>
    <span class="i0">Plain de doulceur et de beauté.</span><br>
    <span class="i0">Mais de bonté encores plus</span><br>
    <br>
  </div>

  <div class="stanza">
    <span class="i0">Dames sont doulceur immortelle</span><br>
    <span class="i0">Une richesse inestimable</span><br>
    <span class="i0">Chief de plaisance temporelle</span><br>
    <span class="i0">Une liesse incomparable</span><br>
    <span class="i0">Ung avoir chier et delictable</span><br>
    <span class="i0">Ung tresmelodieux tresor</span><br>
    <span class="i0">Ung parement plus honnorable</span><br>
    <span class="i0">Que precieuse pierre en or</span><br>
    <br>
  </div>

  <div class="stanza">
    <span class="i0">Dames sont ung soleil rayant</span><br>
    <span class="i0">Dont tout cueur d'homme s'esclarcist</span><br>
    <span class="i0">Ung miroer/ les bons actrayant</span><br>
    <span class="i0">Ung ray. qui lez mauvais occist</span><br>
    <span class="i0">Une estoille que dieu assist</span><br>
    <span class="i0">Icy au monde tenebreux</span><br>
    <span class="i0">A fin que lumiere en issist</span><br>
    <span class="i0">Pour l'esjoyssement des preus</span><br>
    <br>
  </div>

  <div class="stanza">
    <span class="i0">Dames sont l'ombre des seigneurs</span><br>
    <span class="i0">L'esbat de toutes creatures</span><br>
    <span class="i0">Reclain dez longtains voyageurs</span><br>
    <span class="i0">Ressort des bonnes aventures</span><br>
    <span class="i0">Reconfort des fortunes dures</span><br>
    <span class="i0">Le doulx recueil des estrangiers</span><br>
    <span class="i0">L'espargne de richesses pures</span><br>
    <span class="i0">Ung vray solas en tous dangiers</span><br>
    <br>
  </div>

  <div class="stanza">
    <span class="i0">Dames sont ung patron en terre</span><br>
    <span class="i0">De toutes mondaines doulceurs</span><br>
    <span class="i0">Le pourpris ou chescun peut querre</span><br>
    <span class="i0">Perfection de bonnes meurs</span><br>
    <span class="i0">Parfonde mer de tous honneurs</span><br>
    <span class="i0">Fleuve dont toutes vertus issent</span><br>
    <span class="i0">De tant de haulx biens gardiennes</span><br>
    <span class="i0">Ou toutes vertus se nourrissent</span><br>
    <br>
  </div>

  <div class="stanza">
    <span class="i0">Dames sont anges de visage</span><br>
    <span class="i0">En leur maintien celestiennes</span><br>
    <span class="i0">Deesses en fait de corsage</span><br>
    <span class="i0">En parler plus que terriennes</span><br>
    <span class="i0">En leurs euvres cottidiennes</span><br>
    <span class="i0">Doulces plus que chant de seraine</span><br>
    <span class="i0">Tant soient jeunes ou anciennes</span><br>
    <span class="i0">Que chescune vault d'estre royne</span><br>
    <br>
  </div>

  <div class="stanza">
    <span class="i0">Dames sont ung ciel de liesse</span><br>
    <span class="i0">Ung paradis de courtoisie</span><br>
    <span class="i0">Ung droit abisme de largesse</span><br>
    <span class="i0">Ung doulx vergier de noble vie</span><br>
    <span class="i0">Ung manoir plain de melodie</span><br>
    <span class="i0">Ung mur de ferme contenence</span><br>
    <span class="i0">La vigne de pite fleurie</span><br>
    <span class="i0">La foy d'amour et d'abstinence</span><br>
    <br>
  </div>

  <div class="stanza">
    <span class="i0">Dames sont plus que nulle rien</span><br>
    <span class="i0">Conduisant leur vie et sobresse</span><br>
    <span class="i0">Adressans leur courage en bien</span><br>
    <span class="i0">Et leur vie a parfaicte humblesse</span><br>
    <span class="i0">A devotion et simplesse</span><br>
    <span class="i0">Et a compassion piteuse</span><br>
    <span class="i0">Vers ceulx qui vivent en destresse</span><br>
    <span class="i0">Par sort de fortune doubteuse</span><br>
    <br>
  </div>

  <div class="stanza">
    <span class="i0">Dames sont d'un sçavant parler</span><br>
    <span class="i0">D'un nect penser ung doulx courage</span><br>
    <span class="i0">Ung beau maintien sans chanceler</span><br>
    <span class="i0">D'un amoureux et doulx langage</span><br>
    <span class="i0">Ou nature par heritage</span><br>
    <span class="i0">Honte et cremeur a fait logier</span><br>
    <span class="i0">Et hardiesse et cueur volage</span><br>
    <span class="i0">Sur tout d'entr'elles alongier</span><br>
    <br>
  </div>

  <div class="stanza">
    <span class="i0">Bouche ne peut monstrer ne dire</span><br>
    <span class="i0">Entendement ne sens comprendre</span><br>
    <span class="i0">Ne cueur penser ne main escrire</span><br>
    <span class="i0">Ne parchemin ne livre prendre</span><br>
    <span class="i0">Ne nul hault engin entreprendre</span><br>
    <span class="i0">Sentement ne science dame</span><br>
    <span class="i0">Ne tous les clercs du monde apprendre</span><br>
    <span class="i0">La valeur d'une vaillant dame</span><br>
    <br>
  </div>

  <div class="stanza">
    <span class="i0">Elle vault mieulx cent mille foys</span><br>
    <span class="i0">Que tulles. o son beau langage</span><br>
    <span class="i0">Ne que hector le troyennoys</span><br>
    <span class="i0">Ou hercules au vasselage</span><br>
    <span class="i0">Ne que absalon en son corsage</span><br>
    <span class="i0">Ne que priam en sa richesse</span><br>
    <span class="i0">Ne qu'en sens salomon le sage</span><br>
    <span class="i0">Ne que alexandre en sa largesse</span><br>
    <br>
  </div>

  <div class="stanza">
    <span class="i0">S'un homme avoit la loyauté</span><br>
    <span class="i0">De david et magnificence</span><br>
    <span class="i0">Et de narcisus la beauté</span><br>
    <span class="i0">Et d'abraham l'obedience</span><br>
    <span class="i0">Et de saint job la pacience</span><br>
    <span class="i0">Et d'achilles le hault vouloir</span><br>
    <span class="i0">Pour avoir sa benivolence</span><br>
    <span class="i0">A pene la peut il avoir</span><br>
    <br>
  </div>

  <div class="stanza">
    <span class="i0">Dames sont ung tresor itel</span><br>
    <span class="i0">Que se dieu qui est immortel</span><br>
    <span class="i0">Et en toute puissance habonde</span><br>
    <span class="i0">Avoit creé/ ce mortel monde</span><br>
    <span class="i0">Mille foys plusbel en son estre</span><br>
    <span class="i0">Que n'est le paradis terrestre</span><br>
    <span class="i0">Tant que tout l'element de terre</span><br>
    <span class="i0">Qui soubz le ciel s'amasse et serre</span><br>
    <span class="i0">Et est gros rude vil et dur</span><br>
    <span class="i0">Fust tout vermeillon ou asur</span><br>
    <span class="i0">Et tout quant qu'il y a dessoubz</span><br>
    <span class="i0">Ou dedans/ pierres et caillouz</span><br>
    <span class="i0">Fussent rubiz ou diamens</span><br>
    <span class="i0">Et perles tous les elemens</span><br>
    <span class="i0">Gros escarboucles et saphirs</span><br>
    <span class="i0">A chescun. selon ses desirs</span><br>
    <span class="i0">Et chescune menue herbette</span><br>
    <span class="i0">Portast ou rose ou violette</span><br>
    <span class="i0">Sans jamais sechier ne fenir</span><br>
    <span class="i0">Palir destaindre ne grevir</span><br>
    <span class="i0">Et toutes roses et espines</span><br>
    <span class="i0">Puantes herbes et peu dignes</span><br>
    <span class="i0">Orties et le jonc marin</span><br>
    <span class="i0">Fussent muguet ou romarin</span><br>
    <span class="i0">Et pour plus joyeusement vivre</span><br>
    <span class="i0">Tout metal fer estaing et cuivre</span><br>
    <span class="i0">Fust tout converty en or fin</span><br>
    <span class="i0">Durans en leur estat sans fin.</span><br>
    <span class="i0">Et tous arbres dont fueilles issent</span><br>
    <span class="i0">Que fruit portent/ et sy fleurissent</span><br>
    <span class="i0">A plume de paon semblassent</span><br>
    <span class="i0">Et fruit de couleur d'or portassent</span><br>
    <span class="i0">Qui sentist et savourast mieulx</span><br>
    <span class="i0">Que la manne que pleust des cieulx</span><br>
    <span class="i0">Et chescune meschant vermine</span><br>
    <span class="i0">Fust une martre ou une hermine</span><br>
    <span class="i0">Et tous busars gays ou corbeaux</span><br>
    <span class="i0">Fussent devenuz papegaux</span><br>
    <span class="i0">Les couque pies et chouettes.</span><br>
    <span class="i0">Beaux rossinolz et allouettes</span><br>
    <span class="i0">Et trestout le fien qui en ist</span><br>
    <span class="i0">Mieulx que muscq ou balsme sentist</span><br>
    <span class="i0">Et tout le bestiail du monde</span><br>
    <span class="i0">Fust de beauté plusclere et munde</span><br>
    <span class="i0">Qu'onc ne fut couleur cramosine.</span><br>
    <span class="i0">Qu'en rien ressamblast leur peau fine</span><br>
    <span class="i0">Et leur sang leur char et leur corne</span><br>
    <span class="i0">Fust digne comme une unicorne.</span><br>
    <span class="i0">Et tous les moutons qui sont or</span><br>
    <span class="i0">Portassent une toison d'or</span><br>
    <span class="i0">Comme celuy qui jason prist</span><br>
    <span class="i0">En colcos. ou il le conquist</span><br>
    <span class="i0">Et tous les loupz et les renars</span><br>
    <span class="i0">Qui sont parmy le monde espars</span><br>
    <span class="i0">Fussent blancs cerfs privez et doulx</span><br>
    <span class="i0">A cornes de courail trestons</span><br>
    <span class="i0">Et ours et pourceaux et tessons</span><br>
    <span class="i0">Fussent trestous privez lyons.</span><br>
    <span class="i0">Coronne d'or dessus leur teste</span><br>
    <span class="i0">Et toute s'elle et meschant beste</span><br>
    <span class="i0">Que va par boys et par chemin</span><br>
    <span class="i0">Fust ung lievre ou ung blanc connin</span><br>
    <span class="i0">Et tous asnes fussent destriers</span><br>
    <span class="i0">Et tous meschans chevaulx coursiers.</span><br>
    <span class="i0">Et tous mastins et chiens errans</span><br>
    <span class="i0">Fussent tous beaux levriers courrans</span><br>
    <span class="i0">Et les mousches et papillons</span><br>
    <span class="i0">Fussent gentilz esmerillons</span><br>
    <span class="i0">Et tout oyseau que dieu a fait</span><br>
    <span class="i0">Fust plus luisant et plus parfait</span><br>
    <span class="i0">Que le fenis/ o tout sa plume</span><br>
    <span class="i0">Dont il n'en est q'un par coustume</span><br>
    <span class="i0">Ou comme le paon et au mains</span><br>
    <span class="i0">Qui est bel entre les humains.</span><br>
    <span class="i0">Et chantassent incessamment</span><br>
    <span class="i0">Trop plus melodieusement</span><br>
    <span class="i0">Que ne fait la seraine en mer</span><br>
    <span class="i0">Ainsi les feroit bon amer</span><br>
    <span class="i0">Et la pluye ne fust que balsme</span><br>
    <span class="i0">Pour refreschissement de l'ame</span><br>
    <span class="i0">Et la nege rien fors que soit</span><br>
    <span class="i0">Et la glace que or et monnoie</span><br>
    <span class="i0">La grelle qui les gens effronte</span><br>
    <span class="i0">Toutes grosses perles de conte</span><br>
    <span class="i0">Et l'eau qui en mer se repose</span><br>
    <span class="i0">Fust trespure et clere eau rose</span><br>
    <span class="i0">Et leans tous meschans poissons</span><br>
    <span class="i0">Fussent daulphins et esturgeons</span><br>
    <span class="i0">Et les rivieres rien que vin</span><br>
    <span class="i0">Ou ypocras jusqu'a la fin</span><br>
    <span class="i0">Et les estans que sont es plaines</span><br>
    <span class="i0">Fussent sourses et grans fontaines</span><br>
    <span class="i0">A gros tuyaux d'or et d'argent</span><br>
    <span class="i0">Par tout pour arouser la gent</span><br>
    <span class="i0">Et que par toute region</span><br>
    <span class="i0">Ny eust que paix et union</span><br>
    <span class="i0">Et qu'il n'y eust en nulles isles</span><br>
    <span class="i0">Que grans chasteaux et grossez villez</span><br>
    <span class="i0">De jaspe toutes maçonnees</span><br>
    <span class="i0">Et de rubis environnees</span><br>
    <span class="i0">Toutes maisons d'un pris egal</span><br>
    <span class="i0">D'un cler bericle ou d'un cristal</span><br>
    <span class="i0">A tieulles de fin or pavees</span><br>
    <span class="i0">Ou toutes histoires gravees</span><br>
    <span class="i0">Du monde fussent entaillees</span><br>
    <span class="i0">Painctes escriptes esmaillees</span><br>
    <span class="i0">Et jamais ne fist trop grant chault</span><br>
    <span class="i0">Ne trop grant froit qui autant vault.</span><br>
    <span class="i0">Ne vent tonnerre ne tempestes</span><br>
    <span class="i0">Ne jours ouvrables. fors que festes.</span><br>
    <span class="i0">Et jamais ne fust povreté</span><br>
    <span class="i0">Fors toute habundance a planté</span><br>
    <span class="i0">Ne fortune ne maladie</span><br>
    <span class="i0">Mais tout bon eur et melodie</span><br>
    <span class="i0">Autant et plus qu'en paradis</span><br>
    <span class="i0">Et que le jour durast tousdis</span><br>
    <span class="i0">Sans faire nuit ne obscurté</span><br>
    <span class="i0">Et tout cueur d'homme sans durté</span><br>
    <span class="i0">Sans cruaulté sans tricherie</span><br>
    <span class="i0">Et tous vestuz d'orfaverie</span><br>
    <span class="i0">De drap d'or et d'argent aussy</span><br>
    <span class="i0">Ou de pourpre ou de cramoisy</span><br>
    <span class="i0">De damas de toutes couleurs</span><br>
    <span class="i0">A chescun selon ses valeurs</span><br>
    <span class="i0">Et tous lez litz dessoubz les cieulx</span><br>
    <span class="i0">Fussent de paremens itieulx</span><br>
    <span class="i0">Tout linge fust toille de rains</span><br>
    <span class="i0">Tous coffres de richesses plains</span><br>
    <span class="i0">Et tout fust bon qui est mauvais</span><br>
    <span class="i0">Et toute hayne vraie paix</span><br>
    <span class="i0">Et tous gros air toutes nuees</span><br>
    <span class="i0">Sentissent comme lez fumees</span><br>
    <span class="i0">D'encens fondu/ ou d'autre gomme</span><br>
    <span class="i0">Et que jamais n'en vieillist homme</span><br>
    <span class="i0">Toutes estoilles reluisassent</span><br>
    <span class="i0">De jour. et toutes se monstrassent</span><br>
    <span class="i0">Sy bien comme fait le soleil</span><br>
    <span class="i0">Et chescun vesquist sans traveil.</span><br>
    <span class="i0">Sans ennuy. sans soucy sans soing</span><br>
    <span class="i0">Et tout ce qui luy fist besoing</span><br>
    <span class="i0">Luy venist tantost par souhait</span><br>
    <span class="i0">Quant dieu auroit tout cecy fait</span><br>
    <span class="i0">Pour enrichir l'omme et complaire.</span><br>
    <span class="i0">Et femme luy voulsist soubtraire</span><br>
    <span class="i0">Ou qu'esloingnee trop luy fust</span><br>
    <span class="i0">Trestout ne vouldroit pas ung fust</span><br>
    <span class="i0">L'omme despiteroit sa vie</span><br>
    <span class="i0">Et plustost luy prendroit envie</span><br>
    <span class="i0">De la mort/ et de n'avoir riens</span><br>
    <span class="i0">Que d'estre roy de tant de biens</span><br>
    <span class="i0">Sans avoir femme en sa jeunesse</span><br>
    <span class="i0">Qui est la fleur de sa richesse</span><br>
    <span class="i0">Car son corps vault mille foys plus</span><br>
    <span class="i0">Que tout ce qui est dit dessus</span><br>
    <br>
  </div>
</div>

<div class="c">
<img src="images/132.png" alt="[Illustration]">
</div>
<p>¶ Icy cesse noble cueur de parler et
devise l'acteur le couroux. que cueur vilain
et mallebouche prindrent vers noble
cueur pour lez replicquemenz qu'il
leur fist/ et devise la maniere de leurs
batailles.</p>

<h4>L'acteur</h4>

<div class="poem">
  <div class="stanza">
    <span class="i0">Lors veist on groignier ces gens</span><br>
    <span class="i0">Comme vieil mastin de village.</span><br>
    <span class="i0">Et escumer autour des dens</span><br>
    <span class="i0">Comme fait ung sangler sauvage</span><br>
    <span class="i0">Palir destaindre en leur visage</span><br>
    <span class="i0">Et flambe et feu saillir des yeulx</span><br>
    <span class="i0">Et comme gent qui toute enrage</span><br>
    <span class="i0">Se demener ainsy m'aist dieux</span><br>
    <br>
  </div>

  <div class="stanza">
    <span class="i0">Lors monterent sur leurs chevaulx</span><br>
    <span class="i0">Et virent tant voler la pouldre</span><br>
    <span class="i0">Qu'il sembloit par montz et par vaulx</span><br>
    <span class="i0">Que descendist tempeste et fouldre</span><br>
    <span class="i0">Ilz menassoient fort de couldre</span><br>
    <span class="i0">Ce gentil corps de point en point</span><br>
    <span class="i0">Ou comme la farine mouldre</span><br>
    <span class="i0">Plus menu qu'oncques n'en fut point</span><br>
    <br>
  </div>

  <div class="stanza">
    <span class="i0">Mais noble cueur. qui ne craignoit</span><br>
    <span class="i0">Ne eulx ne toute leur puissance</span><br>
    <span class="i0">Son escu print et l'empoignoit</span><br>
    <span class="i0">Comme ung homme plain de vaillance</span><br>
    <span class="i0">Et puis sur eulx coucha sa lance</span><br>
    <span class="i0">Et laissa courre son coursier</span><br>
    <span class="i0">Vers eulx. qui en toute semblance</span><br>
    <span class="i0">Fort menassoient son corps chier</span><br>
    <br>
  </div>

  <div class="stanza">
    <span class="i0">D'autrepart. vilain cueur baissa</span><br>
    <span class="i0">Erramment son boys qu'il tenoit</span><br>
    <span class="i0">Et son cheval courre laissa</span><br>
    <span class="i0">Vers noble cueur tant qu'il pouoit</span><br>
    <span class="i0">Mais quant a joindre se venoit</span><br>
    <span class="i0">Vous vessiez sans point faillir</span><br>
    <span class="i0">Du harnois que chescun pourtoit</span><br>
    <span class="i0">Le feu en voler et saillir</span><br>
    <br>
  </div>

  <div class="stanza">
    <span class="i0">L'escu de cueur vilain fendit</span><br>
    <span class="i0">Plus d'un quartier de point en point</span><br>
    <span class="i0">Qui vaillamment se deffendit</span><br>
    <span class="i0">Mais noble cueur ne blassa point</span><br>
    <span class="i0">Lors chescun son cheval repoint</span><br>
    <span class="i0">Et esperant de recouvrer</span><br>
    <span class="i0">Ung cop assit sy bien a point</span><br>
    <span class="i0">Que mire n'y eust plus que ouvrer</span><br>
    <br>
  </div>

  <div class="stanza">
    <span class="i0">Comme deux dragons moult horriblez</span><br>
    <span class="i0">Fort enragiez et furieux</span><br>
    <span class="i0">Vindrent ces champions terribles</span><br>
    <span class="i0">De s'entretuer curieux</span><br>
    <span class="i0">Lesquelz par la grant force d'eulx</span><br>
    <span class="i0">Sy durement s'entrecontrerent</span><br>
    <span class="i0">Que les lances je croy des deux</span><br>
    <span class="i0">Parmy leurs forts escuz entrerent</span><br>
    <br>
  </div>

  <div class="stanza">
    <span class="i0">Leurs lances toutes sy rompirent</span><br>
    <span class="i0">Et les tronçons en l'air voloient</span><br>
    <span class="i0">Mais s'aucune angoisse en sentirent</span><br>
    <span class="i0">Semblant monstrer ilz n'en vouloient</span><br>
    <span class="i0">Et ainsy qu'ilz s'entreveilloient</span><br>
    <span class="i0">Ilz choquerent leurs corps ensemble</span><br>
    <span class="i0">Sy tresdurement que sembloient</span><br>
    <span class="i0">Deux tours que malencontre assemble</span><br>
    <br>
  </div>

  <div class="stanza">
    <span class="i0">La meslee estoit treshideuse</span><br>
    <span class="i0">Tresaigre tresmortelle et fiere</span><br>
    <span class="i0">Et a vilain cueur sy crueuse</span><br>
    <span class="i0">Que plus n'a pouoir qu'il refiere</span><br>
    <span class="i0">Comme l'eaue d'une goutiere</span><br>
    <span class="i0">Ainsy ruissoit son sang aval</span><br>
    <span class="i0">Et plus luy fust mestier de biere</span><br>
    <span class="i0">Me semble/ que d'estre a cheval</span><br>
    <br>
  </div>

  <div class="stanza">
    <span class="i0">Car il estoit sy bien actaint</span><br>
    <span class="i0">Ou costé qui luy demangeoit</span><br>
    <span class="i0">Que tout le camp si estoit taint</span><br>
    <span class="i0">Du doloreux sang qu'il segnoit</span><br>
    <span class="i0">Ouquel son cheval se baignoit</span><br>
    <span class="i0">Qui estoit bon et duit de guerre</span><br>
    <span class="i0">Lors telle douleur l'ataingnoit</span><br>
    <span class="i0">Que cheoir le convint a terre</span><br>
    <br>
  </div>
</div>

<p>¶ De la venue de mallebouche
contre noble cueur.</p>

<div class="c">
<img src="images/175.png" alt="[Illustration]">
</div>
<div class="poem">
  <div class="stanza">
    <span class="i0">Quant mallebouche la serpent</span><br>
    <span class="i0">Son frere ainsi voit laidangié</span><br>
    <span class="i0">A qui la mort en la char pent</span><br>
    <span class="i0">Dont il fut moult descouragié</span><br>
    <span class="i0">Lors comme ung dragon enragié</span><br>
    <span class="i0">Vers noble cueur s'en vint volant</span><br>
    <span class="i0">Lequel il eust endommagié</span><br>
    <span class="i0">Se le cop n'eust esté coulant.</span><br>
    <br>
  </div>

  <div class="stanza">
    <span class="i0">L'espee branloit en sa main</span><br>
    <span class="i0">Comme s'il eust voulu confondre.</span><br>
    <span class="i0">A ung cop tout le sang humain.</span><br>
    <span class="i0">Et le faire en abisme fondre</span><br>
    <span class="i0">Mais noble cueur/ qui bien respondre.</span><br>
    <span class="i0">Savoit a qui qui l'assaillist</span><br>
    <span class="i0">Luy pensoit bien la barbe tondre</span><br>
    <span class="i0">Avant que leur combat faillist</span><br>
    <br>
  </div>

  <div class="stanza">
    <span class="i0">Comme deux furieux lyons</span><br>
    <span class="i0">Qui s'entremordent et dessirent</span><br>
    <span class="i0">Tout ainsi ces deux champions</span><br>
    <span class="i0">Des espees s'entressaillirent</span><br>
    <span class="i0">Tant que les gros esclaz saillirent</span><br>
    <span class="i0">De leurs escuz espez et forts</span><br>
    <span class="i0">Et leur char toute descouvrirent</span><br>
    <span class="i0">Jusqu'a tirer le sang dehors</span><br>
    <br>
  </div>

  <div class="stanza">
    <span class="i0">Chescun sur l'un l'autre mailloit</span><br>
    <span class="i0">Comme ung forgeur sur une enclume</span><br>
    <span class="i0">Et char decoppoit et tailloit</span><br>
    <span class="i0">A sy bon marchié que de plume</span><br>
    <span class="i0">Dequoy douleur et amertume</span><br>
    <span class="i0">Noble cueur print et enduroit</span><br>
    <span class="i0">Par quoy son sang ainsy lui tume</span><br>
    <span class="i0">Dequoy l'autre tant s'y duroit</span><br>
    <br>
  </div>

  <div class="stanza">
    <span class="i0">Ilz firent joindre lez destriers</span><br>
    <span class="i0">Et noble cueur moult s'efforça</span><br>
    <span class="i0">Et se dressoit en ses destriers</span><br>
    <span class="i0">Comme ung homme en qui grant force a</span><br>
    <span class="i0">Son cop print bien et renforça</span><br>
    <span class="i0">Si aigrement sur mallebouche</span><br>
    <span class="i0">Que du cop. dont il le troussa</span><br>
    <span class="i0">Jamais ne peust avoir reprouche.</span><br>
    <br>
  </div>

  <div class="stanza">
    <span class="i0">Le cop estoit sy trespuissant</span><br>
    <span class="i0">Et mene de si bonne destre</span><br>
    <span class="i0">Que comme d'un rasoer trenschant</span><br>
    <span class="i0">Luy coppa tout le bras senestre</span><br>
    <span class="i0">Et ainsi demeura le mestre</span><br>
    <span class="i0">Noble cueur de ces deux gloutons</span><br>
    <span class="i0">Qui s'en aloient a l'umbre pestre</span><br>
    <span class="i0">Sur terre/ comme deux moutons</span><br>
    <br>
  </div>

  <div class="stanza">
    <span class="i0">Quant les autres virent gesir</span><br>
    <span class="i0">Leur maistre pres desvanouyr</span><br>
    <span class="i0">Creez que leur plusgrant desir</span><br>
    <span class="i0">Estoit. d'en leur place fuyr</span><br>
    <span class="i0">Mais noble cueur. les va suyr</span><br>
    <span class="i0">Si radement l'espee traicte</span><br>
    <span class="i0">Qu'a plus de dix/ a poursuyr</span><br>
    <span class="i0">Il a deffendu la retraicte</span><br>
    <br>
  </div>

  <div class="stanza">
    <span class="i0">Tandis qu'il combatoit aux ungs</span><br>
    <span class="i0">Trestous les autres eschapperent</span><br>
    <span class="i0">Ainsi il en entra aucuns</span><br>
    <span class="i0">En la place/ qu'ilz recouvrerent</span><br>
    <span class="i0">Lesquelz aprés eulx retirerent</span><br>
    <span class="i0">Hastivement le pont levis</span><br>
    <span class="i0">Et sy grant desconfort menerent</span><br>
    <span class="i0">Qu'oncques tel. ne si grant ne vis</span><br>
    <br>
  </div>

  <div class="stanza">
    <span class="i0">Quant noble cueur vit ceste gent</span><br>
    <span class="i0">En la place ainsi se bouter</span><br>
    <span class="i0">Et que son travail diligent</span><br>
    <span class="i0">Sur eulx ne pouoit prouffiter</span><br>
    <span class="i0">Lors fist serment/ que se habiter</span><br>
    <span class="i0">Devoit dix ans en celle plaine</span><br>
    <span class="i0">Il les en feroit hors gecter</span><br>
    <span class="i0">Ou il y mouroit en la pene</span><br>
    <br>
  </div>

  <div class="stanza">
    <span class="i0">Lors luy qui estoit fort et rades</span><br>
    <span class="i0">Viroit bride tant qu'il pouoit.</span><br>
    <span class="i0">Et retourna vers ces malades</span><br>
    <span class="i0">Pour savoir comme il leur estoit.</span><br>
    <span class="i0">Lesquelz si prez de mort trouvoit</span><br>
    <span class="i0">Que rien n'y avoit entredeux</span><br>
    <span class="i0">Mais avant que l'ame en sailloit</span><br>
    <span class="i0">En ce point il parla a eulx</span><br>
    <br>
  </div>
</div>

<p>Icy noble cueur/ depuis la poursuite
qu'il fist aprés les complices de mallebouche
et cueur villain. retourna sur
le camp. et dist.</p>

<div class="poem">
  <div class="stanza">
    <span class="i0">O vilain cueur/ puant yvroingne</span><br>
    <span class="i0">Creature deffiguree</span><br>
    <span class="i0">Plus vile que ver ne charoigne</span><br>
    <span class="i0">Plus orde et plus desnaturee</span><br>
    <span class="i0">De la grant diablesse engendree</span><br>
    <span class="i0">Ou fons d'enfer tout ou dessoubz</span><br>
    <span class="i0">Que maldicte soit la ventree</span><br>
    <span class="i0">Quant elle n'avorta de vous.</span><br>
    <br>
  </div>

  <div class="stanza">
    <span class="i0">Tant estes vous abhominable</span><br>
    <span class="i0">Et de vile ordure amassez</span><br>
    <span class="i0">Que pour estre frere au grant diable.</span><br>
    <span class="i0">Voustre corps n'est pas digne assez</span><br>
    <span class="i0">Car en tant vous le surpassez.</span><br>
    <span class="i0">De puantise et de laidure.</span><br>
    <span class="i0">Que par horreur vous le chassez</span><br>
    <span class="i0">Et va fuyant de voustre ordure</span><br>
    <br>
  </div>

  <div class="stanza">
    <span class="i0">Il a trop plus de dignité.</span><br>
    <span class="i0">Que vous vilain cueur deshonneste</span><br>
    <span class="i0">Car la haulte divinité</span><br>
    <span class="i0">Le fist/ et donna forme iceste.</span><br>
    <span class="i0">Non fist pas a vous/ orde beste</span><br>
    <span class="i0">Car les plus ors deables infames</span><br>
    <span class="i0">Vous ont engendré corps et teste</span><br>
    <span class="i0">Ou puant ventre de leurs fames.</span><br>
    <br>
  </div>

  <div class="stanza">
    <span class="i0">A malle heure vous fustes nez</span><br>
    <span class="i0">Mais vous morez encor a pire</span><br>
    <span class="i0">Voz engendreux sont tous dampnez</span><br>
    <span class="i0">Sy serez vous sans contredire</span><br>
    <span class="i0">Tournez vous envers voustre empire</span><br>
    <span class="i0">Qui estes ennemis de pais</span><br>
    <span class="i0">L'enfer vous fist. ce ay je ouy dire</span><br>
    <span class="i0">Or y allés a tousjamais.</span><br>
    <br>
  </div>

  <div class="stanza">
    <span class="i0">Et vous mallebouche envieuse</span><br>
    <span class="i0">Aspic mordant/ dragon murtrier</span><br>
    <span class="i0">Lesarde faulse et venimeuse</span><br>
    <span class="i0">De toute plaisance encombrier</span><br>
    <span class="i0">Infernal furieux sorcier</span><br>
    <span class="i0">Dont pire n'est trouvé par rolles</span><br>
    <span class="i0">Maleureux et maldit ouvrier.</span><br>
    <span class="i0">D'euvre de fait et de parolles</span><br>
    <br>
  </div>

  <div class="stanza">
    <span class="i0">Alez a trestous les grans diables</span><br>
    <span class="i0">Faire vous tours. et voz supplesses</span><br>
    <span class="i0">Car la serez vous bien seables</span><br>
    <span class="i0">Pour couchier avec les diablesses</span><br>
    <span class="i0">Et quant avec ces deesses</span><br>
    <span class="i0">Vous serez en plaisant requoy</span><br>
    <span class="i0">Faites escriptz sur leurs jeunesses</span><br>
    <span class="i0">Vous trouverez assez sur quoy</span><br>
    <br>
  </div>

  <div class="stanza">
    <span class="i0">A ces parolles proprement</span><br>
    <span class="i0">Que nobles cueur a eulx parloit</span><br>
    <span class="i0">Leur ame fist departement</span><br>
    <span class="i0">Et les maleureux corps laissoit</span><br>
    <span class="i0">Mais qui les prist ne ravissoit.</span><br>
    <span class="i0">Je n'en vueil rien mectre en mez ditz</span><br>
    <span class="i0">Car leur logis je croy qu'il soit</span><br>
    <span class="i0">Tout au rebours de paradis</span><br>
    <br>
  </div>

  <div class="stanza">
    <span class="i0">Alors il ouvrit cueur vilain</span><br>
    <span class="i0">Et luy tira le cueur dehors.</span><br>
    <span class="i0">Et de sa propre et vaillant main</span><br>
    <span class="i0">Coppa la langue a l'autre corps</span><br>
    <span class="i0">Et en despit des vilains ors</span><br>
    <span class="i0">Il les donna mangier aux chiens</span><br>
    <span class="i0">De leur fait/ plus ne me recors</span><br>
    <span class="i0">Ne je en ay trouvé plus riens.</span><br>
    <br>
  </div>

  <div class="stanza">
    <span class="i0">Ceste euvre faicte et acomplie</span><br>
    <span class="i0">Qui est haulte et historieuse</span><br>
    <span class="i0">Et bien digne qu'on la publie</span><br>
    <span class="i0">Pour noble et tresvictorieuse</span><br>
    <span class="i0">Par reverence curieuse</span><br>
    <span class="i0">Noble cuer se mist a genoulx</span><br>
    <span class="i0">Rendant a la tresglorieuse</span><br>
    <span class="i0">Les graces qui sont cy dessoubz</span><br>
    <br>
  </div>
</div>

<p>Comme noble cueur rend graces a noustre
dame de la victoire qu'il a eu contre malle
bouche Et cueur vilain</p>

<div class="c">
<img src="images/181.png" alt="[Illustration]">
</div>
<div class="poem">
  <div class="stanza">
    <span class="i0">Eternelle dame des cieulx.</span><br>
    <span class="i0">Luminaire des humains yeulx</span><br>
    <span class="i0">Glorieuse beauté parfonde</span><br>
    <span class="i0">Fille et mere du dieu des dieux</span><br>
    <span class="i0">Espoir confort de tous mortieux</span><br>
    <span class="i0">Rose lis violette munde</span><br>
    <span class="i0">A ceste heure. je me presente</span><br>
    <span class="i0">Devant voustre face excellente</span><br>
    <span class="i0">Que cueur ne oeil ne peut comprendre</span><br>
    <span class="i0">Pour prier vierge precellente</span><br>
    <span class="i0">Que voustre doulceur voie et sente</span><br>
    <span class="i0">Les graces. que je vous vueil rendre</span><br>
    <br>
  </div>

  <div class="stanza">
    <span class="i0">Nonobstant que vierge benigne</span><br>
    <span class="i0">Je suis trop vil et trop indigne</span><br>
    <span class="i0">Pour rien vous requerir. helasse</span><br>
    <span class="i0">Et n'ay en moy vertu ne signe</span><br>
    <span class="i0">Pour quoy je puisse estre condigne</span><br>
    <span class="i0">De m'offrir devant voustre faice</span><br>
    <span class="i0">Synon par grace</span><br>
    <span class="i0">Dequelle je vous croy plus large</span><br>
    <span class="i0">Que ciel et terre n'ont de large</span><br>
    <span class="i0">Ne que la mer n'a de parfont</span><br>
    <span class="i0">Pourtant se pechié trop me charge</span><br>
    <span class="i0">Quant je me rens soubz voustre targe</span><br>
    <span class="i0">Voz doulceurs esperés me font</span><br>
    <br>
  </div>

  <div class="stanza">
    <span class="i0">Princesse des cieulx glorieuse</span><br>
    <span class="i0">Batailliere victorieuse</span><br>
    <span class="i0">Tresor de toute courtoisie</span><br>
    <span class="i0">Noble digne tresvertueuse</span><br>
    <span class="i0">Plus que nulle rien merveilleuse</span><br>
    <span class="i0">O seule fleur de dieu choisie</span><br>
    <span class="i0">Je vous mercie</span><br>
    <span class="i0">De cueur de sens de voix et dame</span><br>
    <span class="i0">Qui aujourduy benigne dame</span><br>
    <span class="i0">M'avez donné force et puissance</span><br>
    <span class="i0">Sur ceste gent vile et infame</span><br>
    <span class="i0">Plaine d'ordure et de diffame</span><br>
    <span class="i0">Et de toute mauvaise usance</span><br>
    <br>
  </div>

  <div class="stanza">
    <span class="i0">Reluisant vierge doulce et tendre</span><br>
    <span class="i0">Vueilliez je vous requier comprendre</span><br>
    <span class="i0">De quel amour de quelle ardeur</span><br>
    <span class="i0">Mon cueur a voulu entreprendre.</span><br>
    <span class="i0">Ceste querelle/ pour deffendre</span><br>
    <span class="i0">De corps de sens et de vigueur</span><br>
    <span class="i0">En voustre honneur</span><br>
    <span class="i0">Helas dame. ne desdaignez</span><br>
    <span class="i0">Ma bonne amour. ne malignez</span><br>
    <span class="i0">Voz plaisans yeulx de mon service</span><br>
    <span class="i0">Car pour y estre meshaignez.</span><br>
    <span class="i0">Et en mon sang taint et baignez</span><br>
    <span class="i0">Se my mectray je fleur sans vice</span><br>
    <br>
  </div>

  <div class="stanza">
    <span class="i0">Mon cueur mon corps mez braz mes mains</span><br>
    <span class="i0">Et quant que j'ay ains plus que mains.</span><br>
    <span class="i0">Tout est a vous/ et le vous donne</span><br>
    <span class="i0">Et tant qu'au monde je remains</span><br>
    <span class="i0">En long travail. en perilz maints</span><br>
    <span class="i0">A morir pour vous je m'ordonne</span><br>
    <span class="i0">Et m'abandonne</span><br>
    <span class="i0">Tant vous honnoure et tant redoubte</span><br>
    <span class="i0">Que se d'une chescune goutte</span><br>
    <span class="i0">De mon sang. servir vous pouoie</span><br>
    <span class="i0">Et du corps et de l'ame toute</span><br>
    <span class="i0">Et de quant que nature y boute</span><br>
    <span class="i0">Je le desire et le vouldroie.</span><br>
    <br>
  </div>

  <div class="stanza">
    <span class="i0">Fontaine de piteuses larmes</span><br>
    <span class="i0">Miroer clarté de toutes ames</span><br>
    <span class="i0">ymaige de riche apparence</span><br>
    <span class="i0">Voustre sy petit homme d'armes</span><br>
    <span class="i0">Se rend a vous. et lance et armes</span><br>
    <span class="i0">Vous offre en humble obedience</span><br>
    <span class="i0">De reverence</span><br>
    <span class="i0">Priant comme a vous actenu</span><br>
    <span class="i0">Que je puisse estre retenu</span><br>
    <span class="i0">Ung de voz servans a voz gaiges</span><br>
    <span class="i0">Et se par vous suis soustenu</span><br>
    <span class="i0">Voustre los sera maintenu.</span><br>
    <span class="i0">En moy par euvre et par langages.</span><br>
    <br>
  </div>

  <div class="stanza">
    <span class="i0">Benoiste dame entre les dames</span><br>
    <span class="i0">Relievement de mortes ames</span><br>
    <span class="i0">Rose de toute grace emplie</span><br>
    <span class="i0">Souef flairant sur tous lez balsmes</span><br>
    <span class="i0">Doulce et courtoise sans nulz blasmez</span><br>
    <span class="i0">En toutes vertus acomplie</span><br>
    <span class="i0">Je vous supplie</span><br>
    <span class="i0">Haulte maistresse et tresseable.</span><br>
    <span class="i0">Que se mon euvre est agreable</span><br>
    <span class="i0">A vous aucunement. ou chiere</span><br>
    <span class="i0">Comme dame trespiteable</span><br>
    <span class="i0">Humble benigne et consolable</span><br>
    <span class="i0">Il vous plaise ouyr ma priere.</span><br>
    <br>
  </div>

  <div class="stanza">
    <span class="i0">C'est qu'a tousjours et en tout aage</span><br>
    <span class="i0">Le noble feminin lignage</span><br>
    <span class="i0">Vous plaise sauver et garder</span><br>
    <span class="i0">De deshonneur de faulx langage</span><br>
    <span class="i0">De mauvais et de fol ouvrage</span><br>
    <span class="i0">Et de tout ennemy pregarder</span><br>
    <span class="i0">Et regarder</span><br>
    <span class="i0">Vous plaise noble creature</span><br>
    <span class="i0">Sur leur vie et sur leur nature</span><br>
    <span class="i0">Sy bien et sy songneusement</span><br>
    <span class="i0">Que leur honneur regne et perdure</span><br>
    <span class="i0">Et durer puisse sans laidure</span><br>
    <span class="i0">A jamais sans deffinement</span><br>
    <br>
  </div>

  <div class="stanza">
    <span class="i0">Souviengne vous pour mes prieres</span><br>
    <span class="i0">De l'onneur de voz chamberieres</span><br>
    <span class="i0">Qui ont de voustre corps semblance.</span><br>
    <span class="i0">Et se faulte a. en leurs manieres</span><br>
    <span class="i0">Par estre fraisles et legieres</span><br>
    <span class="i0">Vueilliez y de voustre puissance</span><br>
    <span class="i0">Mectre actrempance</span><br>
    <span class="i0">Car selon que raison contrent</span><br>
    <span class="i0">A vous seule il en appartient</span><br>
    <span class="i0">De les doctriner et parfaire</span><br>
    <span class="i0">Et s'aucun blasme leur advient</span><br>
    <span class="i0">Ou d'aventure leur mesvient.</span><br>
    <span class="i0">Advis m'est qu'il vous doit desplaire</span><br>
    <br>
  </div>

  <div class="stanza">
    <span class="i0">Aux haultes dames et princesses</span><br>
    <span class="i0">Il vous plaise de voz largesses</span><br>
    <span class="i0">Leur donner foy sens et pité</span><br>
    <span class="i0">Aux dames et aux baronnesses</span><br>
    <span class="i0">Crainte et ressoing en leurs richessez</span><br>
    <span class="i0">Et tendre a leur felicité</span><br>
    <span class="i0">Par charité</span><br>
    <span class="i0">A toutes jeunes damoiselles.</span><br>
    <span class="i0">Lyees/ vefves et pucelles</span><br>
    <span class="i0">Cueur net loyal/ constant et ferme</span><br>
    <span class="i0">Et a toutes les jouvencelles.</span><br>
    <span class="i0">Les meurs et les vertuz sy belles</span><br>
    <span class="i0">Que dieu en grace les conferme</span><br>
    <br>
  </div>

  <div class="stanza">
    <span class="i0">Aux nonnains povres/ conscience</span><br>
    <span class="i0">Aux souffreteuses/ pacience</span><br>
    <span class="i0">Aux filles/ bel et doulx maintien</span><br>
    <span class="i0">Aux mariees/ continence</span><br>
    <span class="i0">Aux vefves/ parfaicte abstinence</span><br>
    <span class="i0">A celles qui ont peu ou rien</span><br>
    <span class="i0">Faison de bien</span><br>
    <span class="i0">Aux malades/ joie et santé</span><br>
    <span class="i0">Et aux marchandes/ loyauté</span><br>
    <span class="i0">Aux bourgeoisez. cueur sans orgueil</span><br>
    <span class="i0">Et a trestoutes par bonté</span><br>
    <span class="i0">Humblesse et bonne voulenté</span><br>
    <span class="i0">Honneste cueur et ung simple oeil</span><br>
    <span class="i0">A toute preude femme en fait</span><br>
    <span class="i0">Perseverance en son bien fait</span><br>
    <span class="i0">Et d'honneur entretenement</span><br>
    <span class="i0">Et a toutes qui ont meffait</span><br>
    <span class="i0">Congnoissance de leur mal fait</span><br>
    <span class="i0">Et pour acquerir sauvement.</span><br>
    <span class="i0">Amendement</span><br>
    <span class="i0">Honneur exaulcement aux bonnes.</span><br>
    <span class="i0">Et de louenges leurs coronnes</span><br>
    <span class="i0">Vueilliez donner dame au cueur doulx</span><br>
    <span class="i0">Et aux mauvaises et felonnes</span><br>
    <span class="i0">Qui ont tort fait a leurs personnes</span><br>
    <span class="i0">Tout support. pour l'onneur de vous</span><br>
    <br>
  </div>
</div>

<div class="c">
<img src="images/118.png" alt="[Illustration]">
</div>
<h4>L'acteur</h4>

<div class="poem">
  <div class="stanza">
    <span class="i0">Lors vy je que la coronnee</span><br>
    <span class="i0">Dame des cieulx. se descendoit</span><br>
    <span class="i0">D'un ray luisant environnee</span><br>
    <span class="i0">Qui comme feu resplendissoit</span><br>
    <span class="i0">Et sa doulce main extendoit</span><br>
    <span class="i0">Sur luy qui faisoit sa priere</span><br>
    <span class="i0">Et puis de bouche luy disoit</span><br>
    <span class="i0">Les motz qui sont icy derriere</span><br>
    <br>
  </div>

  <div class="stanza">
    <span class="i0">Mon serviteur mon chier amy</span><br>
    <span class="i0">Que sy long temps avez gemy</span><br>
    <span class="i0">En grant desir. ce semble a my</span><br>
    <span class="i0">De moy servir</span><br>
    <span class="i0">Et de voustre cueur asservir</span><br>
    <span class="i0">A moy. afin que deservir</span><br>
    <span class="i0">M'amour par voustre bien servir</span><br>
    <span class="i0">Et avez en ce</span><br>
    <span class="i0">De voustre premiere jouvence</span><br>
    <span class="i0">En jeune et tendre corpulence</span><br>
    <span class="i0">Mis voustre cueur et diligence.</span><br>
    <span class="i0">Bien je l'ay sceu</span><br>
    <span class="i0">Et de mes yeulx tousjours veu</span><br>
    <span class="i0">Coment envers moy s'est esmeu</span><br>
    <span class="i0">Voustre bon cueur qui despourveu.</span><br>
    <span class="i0">Ne fut jamés.</span><br>
    <span class="i0">De trouver plaisans entremetz</span><br>
    <span class="i0">Et de me faire chapelletz</span><br>
    <span class="i0">Joliz dictiers et rondeletz.</span><br>
    <span class="i0">Et beaux louenges.</span><br>
    <span class="i0">Dont moy mon filz/ et tout sez anges</span><br>
    <span class="i0">Les cherubins et les archanges</span><br>
    <span class="i0">Avons lez joyes tresestranges.</span><br>
    <span class="i0">En grant plaisance</span><br>
    <span class="i0">Dequoy tousjours des voustre enfance</span><br>
    <span class="i0">De cueur de corps et de puissance</span><br>
    <span class="i0">Avez eu la congnoissance</span><br>
    <span class="i0">De me honnorer</span><br>
    <span class="i0">De saluer et reverer</span><br>
    <span class="i0">De mon los croistre et preferer</span><br>
    <span class="i0">En tous lieux/ et le referer</span><br>
    <span class="i0">Par grant amour</span><br>
    <span class="i0">Puis j'ay veu aussy m'amour</span><br>
    <span class="i0">Le grief douleur/ la grant clamour</span><br>
    <span class="i0">De voustre cueur pour la rumour</span><br>
    <span class="i0">Injurieuse</span><br>
    <span class="i0">Que mallebouche venimeuse</span><br>
    <span class="i0">Et sa partie despiteuse</span><br>
    <span class="i0">Ont mise. par langue envieuse</span><br>
    <span class="i0">Sur la nature</span><br>
    <span class="i0">Des femmes/ en mainte escripture</span><br>
    <span class="i0">Duquel vitupere et injure</span><br>
    <span class="i0">Voustre cueur seuffre et sy endure</span><br>
    <span class="i0">Plus de douleur</span><br>
    <span class="i0">Que de monstrer n'avez valeur</span><br>
    <span class="i0">Et m'est advis. qu'en mon honneur.</span><br>
    <span class="i0">Vous les voulez de deshonneur</span><br>
    <span class="i0">Toutes deffendre</span><br>
    <span class="i0">Leurs ennemis tuer et fendre</span><br>
    <span class="i0">Et sy alés servir et tendre</span><br>
    <span class="i0">Que leur nature noble et tendre</span><br>
    <span class="i0">Recouvrera</span><br>
    <span class="i0">Le los que privé luy sera</span><br>
    <span class="i0">Et que arier refleurira</span><br>
    <span class="i0">Si haultement/ qu'il suffira</span><br>
    <span class="i0">Dont huy de fait</span><br>
    <span class="i0">Avez assez monstré par fait</span><br>
    <span class="i0">Que vous avez desir parfait</span><br>
    <span class="i0">De mectre en euvre et en effect</span><br>
    <span class="i0">Voustre entreprise</span><br>
    <span class="i0">Dont moy. la mere sans reprise</span><br>
    <span class="i0">Vous ame loue ris et prise</span><br>
    <span class="i0">Et suis de voustre amour esprise</span><br>
    <span class="i0">Et esclarcie</span><br>
    <span class="i0">Dont haultement vous remercie</span><br>
    <span class="i0">De voustre large courtosie</span><br>
    <span class="i0">Quant ainsi vous avez choisie</span><br>
    <span class="i0">Ceste querelle</span><br>
    <span class="i0">En mon honneur. qui temporelle.</span><br>
    <span class="i0">Jadis estoie et corporelle</span><br>
    <span class="i0">Femme comme autre naturelle</span><br>
    <span class="i0">Mais preservee</span><br>
    <span class="i0">Suis de dieu. et sy bien servee</span><br>
    <span class="i0">Qu'en ma chasteté observee</span><br>
    <span class="i0">La char divine s'est nervee.</span><br>
    <span class="i0">Sy me creez</span><br>
    <span class="i0">Et de moy ne vous deffiez</span><br>
    <span class="i0">Car vous et tous voz aliez.</span><br>
    <span class="i0">Serez de moy remerciez</span><br>
    <span class="i0">Si tresacertes</span><br>
    <span class="i0">Que vous ne pourrez dire certes</span><br>
    <span class="i0">Que vous ayez rien fait en pertes</span><br>
    <span class="i0">Ne que j'oblie voz dessertes</span><br>
    <span class="i0">Et quant a ce</span><br>
    <span class="i0">Que vous avés de voustre audace</span><br>
    <span class="i0">Redargué tout ce que efface</span><br>
    <span class="i0">Lonneur le pris le los la grace</span><br>
    <span class="i0">De toutes dames</span><br>
    <span class="i0">Mon filz et moy qu'oncques n'amasmez</span><br>
    <span class="i0">Telles injurieuses ames</span><br>
    <span class="i0">Ne vilenies ne diffames</span><br>
    <span class="i0">Vous aduons</span><br>
    <span class="i0">Pour noustre/ tant que nous pouons</span><br>
    <span class="i0">Et vous en prisons et louons</span><br>
    <span class="i0">Car tout ce que nous en ouons</span><br>
    <span class="i0">Est veritable</span><br>
    <span class="i0">Juste bon cler et honnorable</span><br>
    <span class="i0">Et avons sy tresagreable</span><br>
    <span class="i0">Qu'en fin vous sera prouffitable</span><br>
    <span class="i0">Car l'on scet bien</span><br>
    <span class="i0">Que mon filz ne veult rien que bien</span><br>
    <span class="i0">Et que au monde ne hait tant rien</span><br>
    <span class="i0">Q'un cueur plain d'ordure et de fien</span><br>
    <span class="i0">Et ne veult point</span><br>
    <span class="i0">Que la langue d'homme qui point</span><br>
    <span class="i0">Parle sur femme. mais qu'a point</span><br>
    <span class="i0">Autant que d'un seul petit point</span><br>
    <span class="i0">Et s'il le fait</span><br>
    <span class="i0">Creez qu'il en sera deffait</span><br>
    <span class="i0">Et fauldra que de son meffait</span><br>
    <span class="i0">Rende raison de fait en fait</span><br>
    <span class="i0">Car pour complaire</span><br>
    <span class="i0">A l'omme. et luy plus satisfaire</span><br>
    <span class="i0">Il luy voulut la femme faire</span><br>
    <span class="i0">Non pas pour blasmer et deffaire</span><br>
    <span class="i0">Par telz escriptz</span><br>
    <span class="i0">Ne femme ne fut pas jadis</span><br>
    <span class="i0">Formee telle en paradis</span><br>
    <span class="i0">Mais parfaicte en faiz et en dits</span><br>
    <span class="i0">Et sans laidure</span><br>
    <span class="i0">Si bien comme autre creature</span><br>
    <span class="i0">Et pour secourir a nature</span><br>
    <span class="i0">Dieu luy donna forme et figure</span><br>
    <span class="i0">Si noble et belle</span><br>
    <span class="i0">Selon l'exigence charnelle</span><br>
    <span class="i0">Que par contrainte naturelle</span><br>
    <span class="i0">L'omme prendroit plaisir en elle</span><br>
    <span class="i0">Et la faisoit</span><br>
    <span class="i0">Telle que faire la debvoit</span><br>
    <span class="i0">Car qui tout fist et tout savoit</span><br>
    <span class="i0">Oncques en rien ne s'abusoit</span><br>
    <span class="i0">Ne ne fist tort</span><br>
    <span class="i0">A femme plus que a l'omme au fort.</span><br>
    <span class="i0">Mais tous deux les a d'une mort</span><br>
    <span class="i0">Rachetez et menez a port</span><br>
    <span class="i0">Egalement</span><br>
    <span class="i0">Comme bien et totalement</span><br>
    <span class="i0">Et tresexpecialement</span><br>
    <span class="i0">Avez fait le declairement</span><br>
    <span class="i0">Parfaictement</span><br>
    <span class="i0">Si vous en vueil presentement</span><br>
    <span class="i0">De bon cueur et de sentement</span><br>
    <span class="i0">Remercier. car vraiement</span><br>
    <span class="i0">Voustre service</span><br>
    <span class="i0">M'a esté plaisant et propice</span><br>
    <span class="i0">Si en aurez grant benefice</span><br>
    <span class="i0">Sur terre/ et aux cieulx office</span><br>
    <span class="i0">Mais a fin telle</span><br>
    <span class="i0">Que voustre noble char mortelle</span><br>
    <span class="i0">Que tant seuffre. pour ma querelle</span><br>
    <span class="i0">Reçoive grace temporelle</span><br>
    <span class="i0">Icy vous donne</span><br>
    <span class="i0">Ceste espee d'or belle et bonne</span><br>
    <span class="i0">Pour laquelle. je vous ordonne</span><br>
    <span class="i0">Comme noble et digne personne</span><br>
    <span class="i0">Fuyant les blasmes.</span><br>
    <span class="i0">Le chevallier de toutes dames.</span><br>
    <span class="i0">Pour voz vertuz et beaux faiz d'armez</span><br>
    <span class="i0">Les garder/ et de gens infames</span><br>
    <span class="i0">Tout voustre aage</span><br>
    <span class="i0">Pour l'onneur de mon saint corsage.</span><br>
    <span class="i0">Qui est du sexe et du lignage</span><br>
    <span class="i0">Des femmes. et de leur parage</span><br>
    <span class="i0">Et aussy elles</span><br>
    <span class="i0">Font leurs retraictes. soubz mez ellez</span><br>
    <span class="i0">Parquoy puis qu'elles sont itelles</span><br>
    <span class="i0">Bien lez doy prendre en mes tutelles.</span><br>
    <span class="i0">Et les amer</span><br>
    <span class="i0">Puis que femme on ne peut blasmer</span><br>
    <span class="i0">Injurier ne diffamer</span><br>
    <span class="i0">Que mon cueur n'y sentist amer.</span><br>
    <span class="i0">Ou grant ou poy</span><br>
    <span class="i0">Sy vous supplie servez moy</span><br>
    <span class="i0">En me gardez loyalle foy</span><br>
    <span class="i0">Sans varier ne changier ploy</span><br>
    <span class="i0">Et je seray</span><br>
    <span class="i0">Celle que point ne vous fauldray</span><br>
    <span class="i0">Maix que maintz honneurs vous feray</span><br>
    <span class="i0">Et en gloire coronneray</span><br>
    <br>
  </div>
</div>

<div class="c">
<img src="images/194.png" alt="[Illustration]">
</div>
<h4>L'acteur</h4>

<div class="poem">
  <div class="stanza">
    <span class="i0">A cestuy mot s'esvanouy</span><br>
    <span class="i0">La benoiste excellente dame</span><br>
    <span class="i0">Et noble cueur fort estouy</span><br>
    <span class="i0">Plusfort que ne fut oncques ame</span><br>
    <span class="i0">Ses mains joingnoit la voix y clame</span><br>
    <span class="i0">La joye son cueur entamoit</span><br>
    <span class="i0">Et l'enflamoit de telle flame</span><br>
    <span class="i0">Qu'a peine qu'il ne se pasmoit</span><br>
    <br>
  </div>

  <div class="stanza">
    <span class="i0">La demeura et la se tint</span><br>
    <span class="i0">Plus ne savoie qu'il devint</span><br>
    <span class="i0">Ne comment aprés se maintint</span><br>
    <span class="i0">Ne quelle chose luy survint</span><br>
    <span class="i0">Mais mon levrier vers moy revint.</span><br>
    <span class="i0">Qui du fait estoit bien apris</span><br>
    <span class="i0">Et me rendit comme il advint</span><br>
    <span class="i0">Sur le lict/ ou il m'avoit pris</span><br>
    <br>
  </div>

  <div class="stanza">
    <span class="i0">Lors tout acop je m'esveillay.</span><br>
    <span class="i0">Et le livre emprés moy trouvoie</span><br>
    <span class="i0">De quoy forment m'esmerveillay</span><br>
    <span class="i0">De tout ce que je veu avoie</span><br>
    <span class="i0">Et quant a penser commençoie</span><br>
    <span class="i0">Sur la longueur de mon sejour</span><br>
    <span class="i0">Je trouvay que ravy j'estoie</span><br>
    <span class="i0">Par trois sepmaines et ung jour</span><br>
    <br>
  </div>

  <div class="stanza">
    <span class="i0">Le livre prins a remirer</span><br>
    <span class="i0">Par merveilleuse desirance</span><br>
    <span class="i0">Et tant le tourner et virer</span><br>
    <span class="i0">Que j'en vy toute la substance</span><br>
    <span class="i0">Puis me sembloit que bonne usance</span><br>
    <span class="i0">Seroit de l'envoyer ailleurs.</span><br>
    <span class="i0">Pour en donner la congnoissance</span><br>
    <span class="i0">Entre les dames et seigneurs</span><br>
    <br>
  </div>

  <div class="stanza">
    <span class="i0">Ainsy dames et damoiselles</span><br>
    <span class="i0">Princes. barons. vous tous ensemble</span><br>
    <span class="i0">Je vous transmetz de mes nouvelles</span><br>
    <span class="i0">Que sont joyeuses ce me semble</span><br>
    <span class="i0">Quant voustre riche court s'assemble</span><br>
    <span class="i0">Esbatez vous y. nobles ames</span><br>
    <span class="i0">Et s'il vous plaist et bon vous semble</span><br>
    <span class="i0">Nommez le. Chevallier aux dames</span><br>
    <br>
  </div>

  <div class="stanza">
    <span class="i0">Se la matere/ est belle et bonne</span><br>
    <span class="i0">Je n'en desire los ne pris</span><br>
    <span class="i0">Et s'il y a riens. qui mal sonne</span><br>
    <span class="i0">Il me deplaist d'avoir mespris</span><br>
    <span class="i0">Mais moy. qui cestui livre escripts.</span><br>
    <span class="i0">Ne fuz qu'au veoir destiné</span><br>
    <span class="i0">Et metz par tout en mes escrips</span><br>
    <span class="i0">Le nom du dolant fortuné</span><br>
    <br>
  </div>

  <div class="stanza">
    <span class="i0">¶ A toutes celles qui liront</span><br>
    <span class="i0">Mes ditz. que je vueil abregier</span><br>
    <span class="i0">En quelque lieu qu'ilz les oiront</span><br>
    <span class="i0">Ou soit en chambre ou en vergier</span><br>
    <span class="i0">Je leur requier ung don legier</span><br>
    <span class="i0">Sans vouloir autre rien du leur</span><br>
    <span class="i0">C'est. qu'elles prient. que alegier</span><br>
    <span class="i0">Me vueille dieu de ma douleur</span><br>
    <br>
  </div>
</div>

<p>¶ Cy finit le Chevalier auz Dames.
Imprimé a Mets par
maistre Gaspart Hochfeder
La vigille de saincte
Agathe. L'an.
Mil. v<sup>c</sup>. et .xvi.</p>


<div class="trnote"><h3>NOTES SUR LA TRANSCRIPTION</h3>

<p>On a conservé à l'identique l'orthographe et la ponctuation de
l'original. Cependant pour faciliter la lecture on a résolu les
abréviations et ajouté accents, cédilles et apostrophes.</p>

<p>On a effectué les corrections suivantes:</p>

<ul>
<li>chalut &gt; chault (Ne froit ne chault ne te prendra)</li>
<li>rcueillir &gt; recueillir (Et recueillir de bon couraige)</li>
<li>liure &gt; luire (Que nulle clarté n'y peut luire)</li>
<li>mesme &gt; mesure (Qu'elle estoit chaulde par mesure)</li>
<li>domme &gt; domine (Qu'est celle. que sur luy domine)</li>
</ul>
<p>ainsi qu'environ 70 cas d'interversions entre lettres de forme semblable
u/n, f/s, etc. non signalés en détail.</p>

</div>

</body>
</html>
